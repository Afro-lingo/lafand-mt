Batho ba le 5,000 ba tlaa tsenela konsarata e ditekethe tsa yona di rekilweng tsotlhe ya bente ya kwa Spain, Love of Lesbian mme ga ba kitla ba tlhoka go ela tlhoko melawana ya go katogana.
Batlakonsarateng ba tlaa tshwanelwa ke go apara dimaseke ka nako ya konsarata kwa Palau Sant Jordi arena.
(Konsarata e) Ke ya go itumelela go tswela kwa ntle, go itemogela tsa setso, le go bina mo lefelong le le sireletsegileng, go bua Sebastian, 47, morutabana yo o tsereng diteko pele ga konsarata.
Re tlile go bina le go nna le nako e e itumedisang.
Khonserata ya go ithuta, e e rebotsweng ke bothati jwa boitekanelo, e tlaa dira jaaka teko ya bona gore a meletlo e e tshwanang le eno e tla kgona go simolola gape.
Go tla nna le pabalesego go ya kwa Palau Sant Jordi go na le go tsamaya mo mebileng, morulaganyi wa dikonsarata Jordi Herreruela o boleletse Reuters
Tseo ya diteko pele ga konsarata e ne e le kwa mafelong a le mararo kwa Barcelona, le go dirwa ke baoki ba ba ka nnang 80 ka palo, ba apere diaparo tsa tshireletso tse di feletseng.
Batho ba bangwe ba ne ba sisimoga fa baoki ba tsenya dilo tsa go dira diteko mo dinkong tsa bona.
Fa go fitlha nako ya motshegare, mo go ba le 2,400 ba batho ba setseng ba tlhatlhobilwe, ba le bararo ba fitlhetswe ba na le mogare mme yo mongwe o ne a nnile le kgolagano le mongwe yo o nang le mogare, ngaka Josep Maria Libre, mongwe wa dingaka tse di okametseng go dirwa ga diteko, o boleletse Reuters.
Ba ka se kgone go tsenela konsarata mme ba tlaa busediwa madi a bona.
Batlakonsarateng ba amogetse dipholo tsa ditlhatlhobo tsa bone mo metsotsong e le 10 go ya go e le 15 ka app mo megaleng ya bona
Teko le maseke di ne di akareditswe mo tlhotlhweng ya tekethe.
Batho ba tlhalogantse sentle ditsela tse di ba neng ba di itseela, go buile mothusa morulaganyi Dani Poveda.
Ke batlakonsarateng ba ba nang le maikarabelo, re a itse gore mongwe le mongwe o tlaa be a lebile konsarata eno jaaka tsela ya go bona gore re ka tswelela jang go lwa kgatlhanong le leroborobo, le leng bakileng ditshenyegelo mo lephateng la rona le a mangwe a le mantsi.
Go fenya COVID-19 ga go felele fela fa diteko tsa gago di bontsha gore ga o na mogare.
Go ya ka badiri ba tlhokomelo ya boitekanelo le ba ba falotseng Leroborobo leno, go tsaya nako e telele gore balwetse ba bangwe ba fenye ditlamorago tsa go emega go tlhaloganyong tse di bakwang ke mogare.
Bangwe ba tswelela go itemogela matshwao a a botsatsa, ba bangwe ba nna le kgatelelo ya maikutlo, fa batho ba ba lebang mogare o jaaka matlhabisa ditlhong le bona ba dira dilo boima le go feta.
Puisano ka ga matsela a COVID-19 mo boitekanelong jwa tlhaloganyo:
Fa ba bangwe ba bua fela ka ga yona, ba bangwe ba itemogetse yona mme seabe se se nang le yona mo tlhaloganyong ya motho ke se segolo thata.
Mofalodi wa COVID-19, Gadifele Lofu o gakologwelwa botlhoko jo a bo utlwileng.
Leina la me ke Gadifele Rejoice Lofu.
Ke nna mo Ventersdorp, mo Tshing, Extension 4.
Ke na le bana ba le babedi.
Ke simolotse go lwala ka di 12 tsa Sedimonthole ka 2020, fa ke ne ke le kwa tirong.
Ka di 14 tsa Sedimonthole, ke ne ka amogelwa kwa ICU.
Go ne go se monate ka ntlha ya gore ke ne ke sa tlhaloganye sepe. Ke ne ke le mo botlhokong mme maemo a me a ne a etegela.
Ba lelapa la me ba ne ba sa kgone go nketela kwa bookelong.
Go botlhoko thata gore ke latlhegetswe ke bangwe ba losika fa ke ne ke le kwa ICU.
Mofalodi yo mongwe, Tshediso Mashoaliba a re loeto lo e nnile le le tshosang.
Leina la me ke Tshediso Moshoaliba.
Ke na le dingwaga di le 33
Ke tlhaga kwa Welkom kwa Foreisetata, mme ga jaana ke nna mo Ventersdorp .
Loeto le, le tshosa e le tota.
Ga ke kgone go gopola gore ke tsentswe jang mo motšhineng wa go thusa go hema.
Nako nngwe, ke ne ke akanya gore ke ne ke le mo Welkom, ka nako e le nngwe, ke ne ke akanya gore ke kwa Klerksdorp.
Botlhoko jwa teng bo ne bo gateletse thata, ke ne ke sa kgone le go metsa sentle.
Ka jalo, tsela e bo amang tlhaloganyo ka yona ke e o ka se kgoneng go e itshokela.
Tota le mo nakong ya leeto la me, ga jaana, ke ikutlwa ke na le kgatelelo ya maikutlo, le tsela e batho ba bo lebang ekare ke matlhabisa ditlhong.
Badiri ba ba dirang kwa pele ba ba amegileng: Badiri ba ba dirang kwa pele ga ba a bolokesega.
Ba le bantsi ba a tshwaetsega, dikotsi tse di tlang le tiro.
Ngaka e e kgethegileng ya kwa Mediclinic, Ngaka Thabo Pilane, a re nako ya go itlhaola e tlile le kgatelelo e ntsi thata ya maikutlo.
Ke tshwaeditswe ke COVID-19, mme ke ne ka tshwanelwa ke go itlhaola le go nna malatsi a le lesome kwa gae.
Ka nako e ya go itlhaola, ke nnile le dikakanyo tse dintsi thata, kgatelelo ya maikutlo, kgatelelo ya tlhaloganyo ka ga malwetse, matshenyego a gore a ke tla falola kgotsa nnyaa.
Malatsi a le lesome a utlwala e kete ke ngwaga otlhe; letsatsi le lengwe le le lengwe le letelele.
Nna ka bo nna, ke tshwaeditse maloko a lelapa la me.
Ka jalo, ke tshwaeditse mosadi wa me le bana kwa gae.
Le gale, ka tshegofatso ya Modimo, botlhe ba falotse.
Rotlhe re falotse kwa gae.
Moalafi yo mongwe yo o kgethegileng wa kwa Mediclinic Ngaka sifiso masuku, a re go tlhokomela balwetse ba COVID-19 go ntse go le thata.
Kamego ya go tshwanelwa ke go tlhokomela balwetse ba ba tshwaeditsweng ke COVID-19, e nnile maitemogelo a a boima thata mo go rona botlhe; mo go nna le badirammogo ka nna.
Ka bomadimabe, e nna le khuetso e e sa siamang, e seng fela mo maikaelelong a rona a go nna dingaka, le go batla thusa balwetse ba rona ka bojotlhe jwa rona.
Ka maswabi, jaaka rre, ke ipotsa dipotsa ka ga tshwetso e ke e tsereng.
Ke ipotsa dipotso jaaka ke le motho.
Ke ipotsa dipotso ka ga tlhopho ya porofešene e ke tlhophile ka gonne ke tsenya botshelo jwa me mo kotsing letsatsi le letsatsi.
Ke ka nako e tshwana le e mo tshegetso ya tlhalogalonya e leng botlhokwa thata.
Ngaka ya tsa tlhaloganyo, Ngaka Sammy Thekiso: le fa COVID-19 e le bolwetse jwa motho ka boena, e batla tsibogelo e e kopanetsweng.
Maitemogelo a me ke gore, fa e sale coronavirus le COVID-19 di ntse di gola, e nnile gore, jaaka fa coronavirus e le bolwetse jwa motho yo o rileng, e batla tsibogo e e kopanetsweng, mo o fitlhelang e le gore motho o na le matshwao a a tshwanang le kgatelelo ya tlhaloganyo, letshogo le kgatelelo ya maikutlo.
Le fa go le jalo, o tla lemoga gore maemo a, ga a ame motho a le mongwe fela mme a ama le dilo tse di go dikaganyeditseng jaaka ba lelapa, le ditheo tse dingwe tsa botlhokwa tsa setšhaba, jaaka tiro ya gago, jaaka ditheo tsa gago jaaka sekolo.
Lofu o santse a amogela kalafi, fa Moshoaliba ena a amogela thuso ya tsa maikutlo
Go tlhaloganya seabe sa letshogo le le tliswang ke COVID-19: Toropo ya Johannesburg e rotloeditse baagi go tsaya karolo ka 8h30 le 09h30 mo maitseboeng ano ke go tima dipone mo ureng eo.
Setlhogo sa ngwaga o, ke phetogo ya tlelaemete le go boloka lefatshe.
Tiragalo eno ke kgato ya lefatshe ka bophara ya lefatshe ya World Wide Fund for Nature, go thusa go godisa temoso ya tlhokego ya go sireletsa polanete.
Letshwao la kaelo la go tima dipone le lebisitswe mo go godisiseng temoso ka ga phetogo ya tlelaemete le tshusumetso e le nang le yona mo polaneteng.
Diikonomi tse dikgolo tsa lefatshe, go akaretsa China, US le Europe, di katoga ka lobelo le le kwa godimo dituki tsa fosili go lebelela metswedi ya maatla a a ntšhwafadiwang go akaretsa phefo le letsatsi.
Aforikaborwa le yona e simolola go tlhagisa metswedi e mengwe ya phefo le motlakase o o dirisang mogote wa letsatsi.
Motlatsa Mokaedi wa tsa tlhaeletsano ka mo Ofising ya MMC wa tsa tikologo le mafaratlhatlha, Stanley Itshegetseng, a re, re ya go tlhola temoso ka ga digase tse di amang tikologo tse didiriswa tsa tsona di amang lefatshe.
Re toropo e e nang le tselopele.
Go na le madirelo a le mantsi fa, mme re tlhama jang tshomarelo ya madirelo e e nang le kwelo e e tlase ya gase?
Ngaka Sandy-Lynne Steenhuizen a re, lesedi la maitirelo la bosigo, ke lesedi lengwe le lengwe le le bonagalang mo ntlong, kwa dikgwebo kgotsa kwa toropong, le le ka tswang le ama mmudula, ditshenekegi, le diphologolo tse di tlhaga mo bosigong mo ditshingwaneng le tlhago e e re dikologileng.
O ne a oketsa ka gore lesedi la maitirelo la bosigo ke mokgweetsi go wela kwa tlase ga mmudula.
Toropo ya Kapa e kopile baagi go nna karolo ya Bosetšhaba ya go tima dipone tsotlhe tse di sa tlhokegeng, ura e le nngwe fa gare ga 8h30 le 9h30 maitseboeng ano go tshwaya ura ya lefatshe lotlhe.
Rratoropo wa Cape Town, Dan Plato, a re gape ba thankgolola letsholo la go rotloetsa baagi go tsaya kgato kgatlhanong le phetogo ya tlelaemete.
Letsholo la “Let’s Act” le ikaeletse go fetola ditsibogo ya ntlha e.
Re sa ntse re le foo, setlhopha sa balweladiphetogo ba tsa tikologo ba dirisa nako ya bona ya mafelo a beke go phepafatsa boemelakepe jwa kwa Durban, jaaka segopotso sa ya ura ya lefatshe lotlhe.
Moithuti wa Yunibesiti ya KwaZulu-Natal, Ngaka Refilwe Mofokeng ke ena a kgweetsang letsholo le la go phepafatsa, le le tla tlhomang mogopolo mo go seleng dipolasetiki tse di kgotlhelang mo teng ga, le mo tikologong ya boemelakepe.
Maaforikaborwa a a rotloediwa go tlhokomela tikologo ya bona le go tlosa dipolasetiki tse di kgotlhelang mme di dirisiwe sešwa, segolobogolo dipolasetiki tse di dirisiwang gangwe fela jaaka dibotlolo tsa dinotsididi.
Pego e e tlaleletsang ka Minoshni Pillay.
Marcelo Toledo go le gale o dira ditshwantsho tse di takilweng le dibenya ka go dirisa tshipi.
Jaanong motaki yo wa kwa Argentina, o dira ka dilo tse dintšhwa: Matlakala a dimaseke le mamao a a neng a dirisetswa leroborobo la COVID-19 go dira pontsho ya go sekaseka seabe se se botlhoko se mogare o nnileng le sona.
Toledo, yo o dirileng dibenya tsa mmino wa Evita kwa Broadway le tse dingwe tse di kgethegileng tse a di diretseng Barack Obama le Madonna, e ne e le mongwe wa batho ba ntlha kwa Argentina go tsenwa ke mogare wa COVID-19 mo ngwageng o o fetileng, e e robaditseng kwa bookelong ka ntlha ya pneumonia.
Maitemogelo a, a tlogetse letshwao mo botshelong jwa gagwe mme a mo fa le maatla a go dira ditshwantsho tsa botaki, go tloga ka maseke wa dimetara di le 14 o o nang le folaga ya kwa Argentina o a neng a beile kwa Obelisk kwa Buenos Aires go dira temoso ka ga go abelana ka dithwe ka mmele ka nako ya leroborobo
Kwa pontshong ya gagwe, “The Museum of the After”, Toledo o kokoanya matlakala a didiriswa tsa Corona Virus a a rometsweng ke maokelo, dilaboratoriamo le batho fela.
A akaretsa meento ya kgale le dikarolo tsa kalafi, le dikgang tsa mo kuranteng ka ga leroborobo.
Ke itumeletse go kgona go fetola botlhoko go nna bontle mme pontsho e, ke sona tota seo, e bontsha sengwe le sengwe se se diragalang mo go rona jaaka setšhaba, Toledo, 45, o boleletse Reuters kwa tirong ya gagwe ya go tlhabana botlhale kwa San Telmo, kwa kgaolong ya Buenos Aires.
Ditshwantsho tsa botaki, tse di tlaa tlhagisiwang go tloga ka Lwetse kwa lefelong la botlhe kwa toropong ya Buenos Aires, tsotlhe di tlaa be di dirilwe ka didiriswa tse di latlhilweng kgotsa matlakala a ke a romelelwang ke batho, bontsi jwa ona bo tsentswe mo ka fa gare ga dikgetsi tse di tswetsweng.
Ke la ntlha ke dira pontsho e mo go yona ke ne ke sa tlhoke go reka dikarolo dipe. A bua jalo.
E tlaa be e tswaletswe kgotsa e tsentswe ka mo gare ga sejana gonne ga re a tshwanela go e lebala.
Ka jalo, kakanyo ke gore, dilo tsotlhe di ka bolokiwa mo tsamaong ya nako.
Mo pontshong e, go tlaa nna le sekepe sa nnete se se tlaa kgabaganyang dinokana le go dirasešwa ga ditlhaketlhake go dira temoso ka ga botlhokwa jwa go tlhokomela tikologo.
Pontsho e, e tlaa tlotla kgang ka ga sekepe se se neng se tsamaya mo metsing, mme sa sala se iphotlhere morago ga matlakadibe. Se ke tshwantshiso e ntle ya se se re diragalelang.
Leroborobo leno, ke matlakadibe a magolo mo lefatsheng, Toledo o buile jalo.
Jaaka ka maseke o mogolo o, o o neng wa dirwa gape kwa dinageng tse di jaaka United States le Japan, motaki yo, o na le ditoro tsa go ntsifatsa pontsho e ntšhwa mo ditoropong tse dingwe mo lefatsheng lotlhe.
Kgopolo ya gagwe ya “The Museum of the After”, ka fa letlhakoreng le lengwe, ke go tlhokomela dikarolo go tswa mo lefatsheng ka bophara, mme gape le go kgona go e dira gape mo mafelong a mangwe, le go bona musiamo wa nnete o kwa go ona go ka tlogelwang tiro e gore e somarelelwe dikokomane tsa isago, a rialo.
Malapa a kwa Fora ne a ijesa monate ja go ja kase mo ngwageng o o fetileng, fa ba ne ba simolola go apaya kwa gae mme ba batla dijo tse ba ka ikgomotsang ka tsona ka nako ya kiletsometsao ka ntlha ya mogare wa corona o o digileng dikgwebo tsa diresetšhuranta
Tlhotlhwa ya theko ya kase e e neng e rekiwa ke bareki ba Mafora gore ba kgone go e dirisa kwa gae, e oketsegile ka diperesente di feta 8 ka 2020, fa go bapisiwa le diperesente di le 2 fela tsa mo ngwageng o o fetileng, go ya ka dipalopalo go tswa go Setheo sa temothuo, Franceagrimer le setlamo sa tshedimosetso e e tsetsepetseng, Kantar.
Seo e ne e le karolo ya tshuto ya theko ya dijo mo dinageng di le dintsi mo ngwageng o o fetileng fa leroborobo la COVID-19 le ne ne le simolola, le fa malapa a mantsi a ne a rekela dilo bontsing jaaka pasta le folouru, mme moragonyana ba tlwaela mekgwa ya go ja kwa gae, le go reka dilo tse di jaaka botoro.
Kwa France, mozzarella e itemogetse tlhatlogo e e kwa godimo thata magareng ga mefuta e mengwe ya kase, ka koketsego ya 21%, e latelwa ke 12% ya Raclette e e jewang thata ka nako ya mariga, e nyerolotswe ka ditapole le nama.
Mmogo le dithekiso tse di kwa godimo tsa metswako ya kase tse di dirisetswang go apaya, mabenkele a baitseanape a a jaaka Augustin Denous kwa Boulogne-Billancourt, ka fa ntle fela ga Paris, a begile theko e e kwa godimo go tswa go malapa a a leng ka fa tlase ga kiletsometsao, a a batlang dijo tsa manobonobo.
Ka tselanyana ya rona e nnye, re kgonne go thusa gore batho ba seke ba tlhoafala thata.
Go nnile le nako e e monate kwa tafoleng ya dijo tsa maitseboa, ka beine e e monate, borotho jo bo monate le kase e e monate.
Ke dingwe tsa dilo tse di monate tse re santseng re kgona go di fitlhelela. Mongwe wa bareki ba kwa Denous, Nicolas, o buile jalo kwa lebenkeleng.
Le fa go le jalo, kase e dirile botoka thata go feta ditlamelo tse di jaaka šhampeine kgotsa tlhapi tse di ikaegileng ka ditiragalo le kgwebo ya diresetšhuranta.
Barati ba kase le bona, ba bona tšhono ya go sireletsa dikase tse di tumileng thata tsa kwa France.
Go tota go na le phisegelo ka ga bolemirui mme re tshwanetse go netefatsa gore e bonwa mo go gorogeng ga badiri ba bašwa, go bua Veronique, Richez-Lerouge, moporesitente wa mokgatlho wa selegae wa dikase kwa France le mosilodi wa “Cheese day” e e diragalang ngwaga le ngwaga, e e tlaa tshwarwang ka Lamatlhatso.
Germany e thibetse dikaro tse di sa tlhokegeng tsa bana ba ba belegweng ba na le bong jwa bonna le jwa bosadi, se se raya gore ga go a tlhapa gore a ke monna kgotsa ke mosadi, mme basekaseki ba tsibositse ka Labotlhano gore Molao o mošwa o ka nna wa beelwa kwa thoko ke dingaka le batsadi.
Badiramolao kwa palamenteng ya Bundestag ba tsenetse ditlhopho ka Labone go kopana le dinaga di le mmalwa tsa kwa Europe, go iletsa dikaro tse di dirwang go netefatsa gore ngwana o latela ditumelo tsa setso tsa bonna le bosadi.
Go tloga jaanong, Kgotlatshekelo ke yona e tlaa tsayang tshwetso ya dikaro tseo mo baneng ba ba nang le dipharologano tsa bong, Lereo la bongaka le gantsi le dirisiwang fa buiwa ka batho ba ba nang le dithwe tsa bonna le tsa bosadi..
Palo e ka nna 1.7% ya bana ba belegwa ba na le dithwe tsa bonna le tsa bosadi go ya ka United Nations, ka palo e nnye e e dirwang dikaro go tlisa ponagalo le tiriso ya dirwe tsa bona mo seemong se se tlwaeleging sa banna kgotsa sa basadi.
Dipatlisiso di tshitshinya gore dikaro tse di sa tlhokegeng, tse di dirwang kwa ntle ga tumalano le bana, di ka baka tshenyo mo tlhaloganyong moragonyana mo botshelong, mme balweladitshwanelo tsa batho ba ba bonweng ka dirwe tsa bonna le tsa bosadi ba amogetse thibelo e kwa Germany.
Re itumetse thata gore kwa bofelong, go na le molao ka ga seno, mme fela thibelo e, e na le diphatlha mme e tlogela dipotso di le dintsi di sena dikarabo, Charlotte Wunn, tlhogo ya setlhopha sa ditshwanelo tsa batho ba ba bonweng ba na le dirwe tsa bonna le tsa bosadi, Intergeschlechtliche Menschen, o boleletse setheo sa Thomson Reuters.
Batsadi le dingaka ba ka kgona go ya ka Molao o mošwa, mme ba tswela pele ka karo ka go tila tlhatlhobo ya bong, le peomolao ga e a tlhomamisa dikwatlhao, go bua Wunn le ba bangwe.
Thibelo e e ka ranolwa ka ditsela tse dintsi mme gape go bonolo go e ikgatolosa, go bua modiramolao wa Free Democratic Party, Jens Brandenburg.
Go ya ka patlisiso ya kwa Yunibesiti ya Bochum, bana ba le 1,871, ba ba ka fa tlase ga dingwaga di le 10, ba dirilwe karo ya bong fa gare ga 2005 le 2016 kwa Germany, e mmogo le Malta le Portugal ba thibelang dikaro tsa mofuta o.
Palamente ya kwa Spain e tshwaragane le dipuisano ka ntlha e e tshwanang le e ya kwa Germany, e Olaf Hiort, Moporofesara kwa Yunibesiting ya kwa bookelong jwa Luebeck o rileng o solofela fa di ka fedisa dikaro tseo.
O tlhagisitse gore le fa go na le thibelo, ga go na kotlo.
E setse e le ngwaga fa e sale Aforikaborwa e tsena ka fa tlase ga molao wa kiletsometsamao.
Dilo di le dintsi di diragetse go tloga ka nako eo, fela ga e se tsotlhe tse di hutsang le tse di tlisang boitlhobogo jaaka ba bangwe ba ne ba amogela dimpho tse di botlhokwa tsa letsatsi.
Leane. Chirwa o belege ngwana wa mosimane, Jordan ka letsatsi leo.
A re ga a ka a nagana gore lefatshe le tla tswelela pele jang morago ga botsalo jwa ngwana wa gagwe.
Lesea Jordan ke mongwe ba bana ba ba tlhophilwe, ba ba belegweng ka letsatsi le Moporesidente Cyril Rampahosa o neng a dira kitsiso ya gore naga ya rona e tlile go nna ka fa tlase ga molao wa kiletsometsamao go thibela mogare wa corona.
Mme wa gagwe wa dingwaga di le 38, Leane Chirwa yo o tswang kwa Cosmo City a re dipelaelo le tlhobaelo di ne di le dintsi thata mo go ena ka ntlha ya fa a ne a imile mme a le gaufi le go belega ka nako eo.
Morago ga dikgwedi tse somepedi, ke mme yo o motlotlo, yo o godisang ngwana wa mosimane yo o itekanetseng yo o itsegeng jaaka Jojo.
O akgola badiri ba seporofešenale ba tsa pholo ka go mo thusa go fenya letshogo.
Chirwa a re, kwa ntle ga maitemogelo a a boima, o itumetse thata gonne mosimane wa gagwe o go tlisa monyebo mo lelapeng.
O boetse tirong fela kwa bokhutlong jwa kgwedi ya Ferikgong 2021.
Le fa go na le ketsaetsego ka botshelo jo bo sa tlwaelegang jo, o solofela gore mogare o o tla nyelela mo nakong e e sa fediseng pelo.
Fa Chirwa le lefatshe lotlhe ba bua ka botshelo jo bo sa tlwaelegang, mo go lesea, Jordan, jo, ke jona fela botshelo jo a bo itseng.
Jaaka rona re batla go boela kwa botshelong jo re bo tlwaetseng, mo go Jojo e tlaa be e le sengwe se se sa tlwaelegang ka ntlha ya fa a sa itse sepe kwa ntle ga se.
Ngwaga o le mongwe fa e sale Afrorika e tsena ka fa tlase ga molao wa kiletsometsamao.
Bosigogare jwa di 26 tsa Mopitlwe e tla be e le ngwanga o le mongwe fa e sale Aforikaborwa e le ka fa tlase ga molao wa kiletsometsamao.
Ba dikgang tsa SABC ba lebelela kwa morago go leba dikgang tsa COVID-19 tse di tlogetseng Maaforikaborwa a tshogile e bile a tenegile go tloga ka motsi o Moporesidente Cyril Ramaphosa o neng a dira kitsiso ya ntlha e e neng e tshwanetse go nna matsatsi a le 21 fela a kiletsometsamao ka 23 Mopitlwe 2020.
Tsotlhe di simolotse fa kgetse ya ntlha ya COVID-19 mo Aforikaborwa e ne e lemogwa kwa KwaZulu-Natal.
Monna wa dingwaga yo o neng a etetse kwa Italy ka malatsing a boikhutso le setlhopha sa batho ba le 10, ba dirile diteko mme tsa kaya fa ba na le mogare.
Fa e sale ka nako eo, Maaforikaborwa a feta dimilione di le 1.5 ba tshwaeditswe ke mogare mme go na le dintsho di le 50 000 tse di tlhomamisitsweng.
Fa tlase ke mengwe ya melawana e e galefisitseng batho le ditiragalo tse di gakgamatsang.
Thibelo ya dithekiso tsa nnotagi le disekerete.
Mo go se se neng se tlhalosiwa jaaka nngwe ya melawana ya kiletsometsao e e gagametseng thata, Aforikaborwa e ne ya thibela thekiso ya nnotagi le dikumo tsa motsoko, e re di tlaa tsenya boitekanelo jwa baagi mo kotsing.
Baagi ba ne ba lebana le thibelo ya thekiso ya disekerete ya dikgwedi di le tlhano, le dithibelo di le tharo tsa thekiso ya nnotagi go tloga ka tshimologo ya leroborobo ka kgwedi ya Mopitlwe, ya bofelo e tswentswe tirisong ka di 28 Sedimonthole.
Se se tsositse kgalefo mo bathong mme dithekiso tse di seng ka fa molaong di tsa simolola go dira madi a mantsi, ba ne ba bona dipoelo tse fetang tsa kwa marekelong gabedi.
Ka jalo, ga go makatse gore dipatlisiso tse dingwe tse di kwa godimo mo Aforikaborwa ka 2020 di akaretsa dipatlisisio tse di tshwanang le go dira bojalwa ka peinapole.
Le gale, seno se itshupile se le kotsi mo go ba bangwe ba tlhokafetseng morago ga go nwa bojalwa jo bo itiretsweng kwa gae kgotsa ba ne ba itlhaganedisetswa kwa bookelong ka ntlha ya tšhefi.
Jaanong ke na le rekoto ya bosenyi ya go tshwarwa ka sekerete se le sengwe, fela ANC yona e kgonne go falola ka dibione di le 500, ka jalo a ANC e ka tshwara ANC?
Ka nako ya kiletsometsamao e e gagametseng, bomme ba iphitlhetse ba tsielegile morago ga gore ba palelwe ke go rekela bana ba bona diaparo ka ntlha ya kiletsometsao naga ka bophara.
Mabenkele a ne a buletswe theko ya dijo le melemo fela.
Setheo sa Boeteledipele sa Tebeila, setheo sa ditshwanelo tsa botho sa Aforika le Molaotheo ba di be tsa tsenya kopo e e potlakileng kwa kgotlatshekelo ya Molaotheo, go bontsha fa di le kgatlhanong le go tswalwa ga mabenkele a a rekisang dithoto tsa bana.
Morago ga gore moporesidente Ramaphosa a atolose melawana ya kiletsometsamao ka dibeke di le pedi, puso e ne ya tlhabolola melawana ya kiletsometsamao go letla diaparo mo mabenkeleng a a go rekisa diaparo tsa lesea le ditlhokwa tse dingwe.
Molao o mongwe wa COVID-19 o o neng o sa tlwaelesegang e ne e le gore mabenkele a Aforikaborwa a letleletswe go rekisa fela ditlhako tse di tswalegileng kwa pele le dihempe tsa matsogo a makhutshwane fa di etleediwa kgotsa di aparwa ka ga tlase ga dibaki kgotsa dijeresi.
Ka jalo, ke thibetswe go reka diaparo tse dingwe tsa masea.
Re leboga Modimo gonne re kgona go reka ka kgolagano ya mafaratlhatlha.
Morago ga go romelwa ke Moporesidente Ramaphosa go pateletsa kobamelo ya melao ya kiletsometsamao ya bosetšhaba, go begilwe setlhogo se se dirilweng ke mangwe a maloko a SAPS le SANDF.
Collins Khosa, monna wa dingwaga di le 40 go tswa kwa motsesetoropong wa Alexandra, kwa Bokone jwa Johannesburg, tlhokafetseng morago ga dipego tsa gore o iteilwe ke masole.
Bobegakgang jwa loago le jona bo bontshitse maloko a SANDF a pateletsa ditokololo tsa setšhaba go ikatisa, ba betsa bangwe ba baagi ba bangwe ba le go ba tseela dikorosari tsabona.
Se sebakile dilelo mo setšhabeng.
Baagi ba ne ba rotloediwa go bega dikgetse tsa bosetlhogo go babatlisisi ba tsa sepodise ba ba ikemetseng (IPID).
#BotsaCele# Goreng o itshwere jaaka e kete o moporesitente wa naga?
Ka kgwedi ya Phukwi 2020 ditatofatso tsa bobodu jwa thendara ya ditlamelo tsa sebele tsa Tshireletso (PPE) ya dimilione tsa diranta di ne tsa tlhagelela go tswa mo dikarolong tse di farologaneng tsa naga.
Mmueledi wa boporesidente Khusela Diko, MEC wa Gauteng wa tsa boitekanelo Ngaka Bandile Masuku le mosadi wa gagwe Loyiso, ba ile ba tsaya matsatsi a boikhutso fa go simolola ditatofatso tsa go tlhoka boikanyego tse di amanang le thendara ya dimilione di le R125 ya PPE.
Thendara e ne e abetswe Royal Bhaca Projects, setlamo se se tshwereng ke monna wa ga Diko yo ga jaana a tlhokafetseng.
Ka Moranang 2020, puso e abelane ka diphuthelwana tsa dijo go batlhoki ba ba neng ba amilwe thata ke melao ya kiletsometsamao.
Seno se ne sa senngwa ke ditatofatso tsa bobodu fa makhanselara mangwe a ne a latofadiwa ka go fitlha dikorosari gore di dirisiwe ke bona le ba malapa a bona, kgotsa ba di abela maloko a lekoko la bona la sepolotiki.
Tse dingwe di ne tsa rekisetswa mabenkele a a tshwerweng ke batswantle.
Kwa Tshwane, mokgatlho wa Aforikaborwa wa bosetšhaba wa baagi (SANCO ) o butse kgetse ya bobodu kgatlhanong le batlhankedi ba bangwe, ya go abelana ka diphuthelwana go ya ka gore mang o rata mang.
Re tla mekamekana le batho ba ba amegang ka tsela e e makgwakgwa. Cyril Ramaphosa.
Kaga bobodu jwa PPE (03 Phatwe 2020).
Re tla mekamekana le batho ba ba amegang ka tsela e e makgwakgwa.
EFF e Kgalema bobodu jwa diphelwana tsa dijo tsa COVID-19 jo bo dirwang ke ANC.
Bontsi ba Maaforikaborwa bo bontshitse letshogo ka tlhatlogo e e kwa godimo ya tirisodikgoka e e ikaegileng ka bong ka nako ya kiletsometsao.
Senthara ya tshegetso ya basadi ya Masimanyane e rile go nnile le tlhatlogo ya dikgetse tsa petelelo, tlhakanelodikobo le petelelo ya mo lenyalong.
E dumela gore tirisodikgoka e, e ka golagangwa le tlhobaelo ya go nna mo mafelong a a pitlaganeng, le thibelo ya motsamao.
Sepodisi sa re se amogetse bonnye jwa megala e le 2 300 ya go kopa thuso e e amanang le tirisodikgoka ya bong mo bekeng ya ntlha ya matsatsi a bosetšhaba a kiletsometsamao.
Mosadi a le mongwe o bolawa mo diureng di le 3 mo Aforikaborwa.
Palo ya dipolao e oketsegile ka nako ya kiletsometsao
Tona ya Sepodisi, Bheki Cele, a re go na le kgolagano magareng ga tiriso e e botlhaswa ya nnotagi le tlhagogo ya bosenyi, go akaretsa tiridikgoka e e ikaegile ka bong.
Cele o dumela gore go nna teng ga bojalwa le gona go na le seabe mo go sa obameleng melawana ya kiletsometsao ga batho.
Bana ba Aforikaborwa ba re kiletsometsamao ka ntlha ya COVID-19 e ba tlogetse ba utlwile botlhoko, ba jelwe ke bodutu mme ba batla go boela kwa mokgweng o botshelo bo neng bo le ka teng pele ga leroborobo.
Ka bosigogare jwa Labone, e tlaa be e le ngwaga fa e sale naga ya rona e ne tsena ka fa tlase ga melawana ya kiletsometsao.
Bana ba re melawana ya kiletsometsao e ba tseetse dilo di le dintsi tse ba di ratang thata, jaaka go kopana le ditsala kwa sekolong le go etela mabala a go tshameka.
Go feta dilo tse tsotlhe, batlhoile go apara dimaseke.
E setse e le nako e telele mogare o o le teng, mme o tshwanetse go apara dimaseke ka ntlha ya gore mogare o o tlaa go tsena o mme o tlaa simolola go lwala.
Ga ke rate go apara dimaseke ka gonne o ka se kgone go hema sentle.
Ke tlhologeletswe go atla ditsala tsa me, ga bua mongwe wa bana.
Yo mongwe a tlaleletsa: Ngwaga o o fetileng e ne e se ngwaga o ke o ratang thata ka ntlha ya mogare, batho ba ne ba tlhokafala mme re ne re tshwanetse go nna ka mo matlong.
Ke e tlhoile gonne ga e ntetle go tsamaya mme e ntetla gore ke dule.
Ke batla go ba atla mme ke batla go nna le batho.
Ke rata go raya moporesitente ke re, a seke a gagamatsa melawana ya kiletsometsamao ka ntlha ya gore re tlhoka go ya kwa sekolong.
Ga jaana, naga e e ka fa tlase ga logato lwa ntlha lwa kiletsometsao, le le nang le melawana e e sa gagamalang thata.
Legale, go apara dimaseke, go katogana le go dirisa sebolayamegare/go tlhapa matsogo nako le nako e santse e le patelesego.
Go fitlha ga jaana, Aforikaborwa e na le dikgetse tse di fetang dimilione di le 52 000, mo gare ga matshwenyego a ditshwaetsego tsa lekhubu la boraro tse di tlaa simololang mo nakong e e sa fediseng pelo.
Setheo sa Bosetšhaba sa bolwetse jo bo tshelanwang (NICD) se tsibositse mo malobeng gore dikokoano le ditiragalo tsa loago ka nako ya Pasekeka di ka tsosa lekhubu la boraro.
Baagi ba rotloeditswe go tsaya dikgato tse di tlhokegang tsa boitekanelo tsa go itlhokomela kgatlhanong le COVID-19 ka nako ya Paseka go thibela tlhagogo e e ntšhwa.
Pholisi e e thibelang tiriso ya Zoom kwa moletlong wa di Oscar wa ngwaga o, e opisa batho ba ba tlhophilweng ba le bantsi, ba ba nnang kwa ntle ga United Stated ditlhogo, le ba ba sa ntseng ba le ka fa tlase ga melawana ya thibelo ya leroborobo, go ya ka baphasalatsi ba kwa Hollywood.
Variety & Deadline ya kwa Hollywood e begile ka Laboraro gore baphasalatsi le bakhuduthamaga ba ba rileng ba ngongoregile go Akatemi ya difilimi ka ga dithulaganyo, ditshenyegelo le dintlha tsa ikgapelothoko tse di tlhagisitsweng ke tshwetso ya go thibela batlhophiwa go tsaya karolo mo moletlong le fa ba le kgakala.
Akatemi ya Motion Picture Arts & Sciences, e e rulaganyang moletlo, ga e a araba kopo ya ditshwaelo mo dipegong.
Ka ntlha ya leroborobo la mogare wa corona, moletlo wa di 25 tsa Moranang, wa go neela ka sekgele se segolo sa tlotla mo intasetering ya filimi, o tlaa tshwarwelwa kwa Union Station kwa toropong ya kwa Los Angeles le kwa legaeng le le tlwaeleging la dikgele tsa Akatemi kwa bobogelong jwa Dolby kwa Hollywood.
Bantshakuno ba buile mo bekeng e e fetileng gore ga go kitla go nna le tsela ya go bogela lenaneo le ka Zoom mme ba rotloeditse batlhophiwa go nna teng ka namana.
Bonnye, batlhophiwa ba le robongwe, go akaretsa mokaedi wa “Young Woman”, Emerald Fennell le naledi Carey Mulligan, ba nna kwa Britain.
England mo bekeng e e tlang e solofetswe go thibela maeto a kwa dinageng di sele a a seng botlhokwa go fitlhela fa kgwedi ya Motsheganong e le mo magareng.
Baemedi ba difilimi di le tlhano tsa boditšhabatšhaba tse di rometsweng ke Denmark, Hong Kong, Romania, Tunisia le Bosnia ba ka iphitlhela ba na le mathata a go fitlha kwa Los Angeles, go buile Variety & Deadline.
Bangwe ba batlhophiwa ba le 200 ba tlaa bo ba dira mo tlhagisong e e tlhokang gore ba katoge batho kgotsa ba dule ba itlhaotse mmogo le badira difilimi. Diphasalatso di kaile jalo.
Baeng ba ba etelang kwa California ba solofetswe go ikgapela kwa thoko malatsi a le 10.
Batho ba ba tsayang maeto a kwa ntle ga United States le bona ba solofetswe go latela melao e e farologaneng ya go ikgapela kwa thoko.
Variety e rile, kopano ya mo bekeng e, ya go bua ka merero e e magareng ga Akatemi, bakhuduthamaga ba setudio sa difilimi le baphasalatsi e phimotswe.
Mananeo a mangwe a dikabelo a tsene mo legatong la dikokoano tsa namana tsa difitlholo tsa Gala le tsa mo seraleng ka go dirisa ditiragalo tse di rekotilweng pele ga nako, kgotsa dikopano tsa mo mafaratlhatlheng, kgotsa kopano ya dintlha tse pedi tse, ka palo e nnye ya dikopano tsa namana.
Fela palo ya babogedi ba thelebišhene e ile kwa tlase, fa meletlo ya dikgele ya Golden Globes le di Grammy e ntse e ngoka palo e nnye mo dingwagasomeng tse dintsi.
Sebini sa mmino wa Jazz Harry Connick Jr. o bontsha letlhakore la alebamo ya gagwe e ntšhwa, “Alone With My Faith”.
Connick Jr. o dirile alebamo e kwa setudiong sa gagwe sa kwa gae ka nako ya leroborobo, a tshameka mefuta yotlhe ya diletswa, a rekota mantswe a a opelang kwa lemoragong, a dira gape le boenjenere.
Seopedi se sa re tsamaiso e, e dirile jaaka kalafi ka dinako tse di neng di sa tlhomama.
E ke nako e ka yona mmino o neng o nthusa go kgotlhelela mo nakong eo, mme seo ga se a tlwaelega, a rialo.
Motho yo o tlholegileng kwa New Orleans yo, o tlhalositse porojeke ya dipina di le 13 jaaka motswako wa dipina tsa sekeresete le tsa sedumedi tse di diretsweng go thusa ba ba tlhokang thuso ya go fitlhelela tumelo ya bona go ba goga mo ngwaga o o fetileng.
Connick a re alebamo e e golotsweng mo tshimologong ya kgwedi e, e botlhokwa go lebelela gore batho ba le bantsi ba ne ba tshela jang ka nako ya go ikgapela kwa thoko.
Se ke tebo e e nepagetseng ya se nna, mme ke akanya gore le bontsi jwa batho ba bangwe ba ba ka e reetsang, ba itemogelang sona, se ba setseng ba itemogetse sona, o buile jalo.
Facebook Inc e rile ka Laboraro, e thibetse setlhopha sa batho ba ba tsenang mo dikhomputareng tsa batho kwa China, ba ba dirisitseng polatefomo e go tlhasela ma Uighur a a nnang kwa dinageng tsa kwa ntle ba ba nang le kgolagano le serweboleta sa thibotshenyo se se ka tshwaetsang didirisiwa tsa bona mme sa letla gore ba kgone ba lebelela.
Setlamo sa media wa botsalano sa re batho ba ba tsenang mo dikhomputareng tsa batho, ba ba itsegeng jaaka Earth Empusa kgotsa Evil Eye mo madirelong a pabalesego, ba tlhasetse balweladiphetogo le babegakgang ba e neng e le diUighur, setlhopha se segolo sa morafe wa mamoseleme, se se neng se lebane le dipogiso kwa China.
Facebook e rile go ne go na le batho ba ba tlhasetsweng ba palo ya bona e leng kwa tlase ga 500, ba ba tswang kwa kgaolong ya Xinjiang mme ba ne ba tshela kwa moseja, kwa dinageng tse di akaretsang Turkey, Kazakhstan, United States, Syria, Australia le Canada.
E rile bontsi jwa tiro ya batho ba ba tsenang mo dikhomputareng tsa batho e diragetse kwa ntle ga Facebook le gore ba dirisitse webosaete go neelana ka tsela ya go tsena mo diwebosaeteng tse di sa siamang, gona le gore ba abelane ka serwebololeta sa thibotshenyo ka tlhamalalo mo polatefomong.
Tiragalo eno e ne e na le letshwao la tiro e e nang le diridiswa tse di rulagantsweng sentle le tiriso e e tswelelang, fa ba ntse ba akabatsa yo o nang le seabe mo go yona, babatlasisi ba polokesego ya mafaratlhatlha ba Facebook ba buile jalo mo bolokhong.
Facebook ya re setlhopha sa batho ba ba tsenang mo dikhomputareng tsa batho se dirisitse diakhaonto tsa Facebook tsa mokokotelo go dira jaaka e kete ke babegadikgang, baithuti, balwela ditshwanelo tsa batho kgotsa ditokololo tsa baagi ba Uighur go aga boikanyego le bona mme morago ba ba tsietse gore ba tobetse di linke tse di tlaa tsenyang dirweboletsa tsa go tlhola mo didirisweng tsa bona.
E rile, batho ba ba tsenang mo dikhomputareng tsa batho ba aga diwebosaete tse di sa siamang ka go dirisa diwebosaete tse di batlileng di tshwana le tse di itsegeng thata tsa dikgang tsa, Uighur, le Turkey mme gape ba senya diwebosaete tse di mo molaong tse di etelwang ke batho ba ba ikaeletseng go ba tlhasela.
Facebook e fitlhetse gape diwebosaete tse di tlhamilweng go ya ka setlhopha sa go etsisa mabenkele a diapp a Android, a a nang le di app tsa Uighur tse di tshwanang le app ya thapelo le app ya thanodi, e e nang le serweboleta sa thibotshenyo.
Facebook ya re patlisiso ya yona e fitlhetse gore, ditlamo tse pedi tsa kwa China, Beijing Best United Technology Co Ltd (Best Lh ) le Dalian 9Rush Technology Co Ltd (9rush) di tlhamile sediriswa sa Android se se rometsweng ke setlhopha.
Embasi ya Machaena ya kwa Washington ga e a busa molaetsa o o neng o batla tshwaelo ka ga pegelo ya Facebook ka bonako..
Beijing e ganana le ditatofatso tsa botlhodi jwa tirisointhanete.
Reuters ga e a kgona go bona tshedimosetso ya go ikgolaganya le Dalian 9Rush Technology Co Ltd.
Monna yo o arabileng nomoro ya mogala e e kwadilweng gore ke ya Beijing Best United Technology Co Ltd, o ba beetse mogala fa fatshe.
Dipuso tsa kwa Bophirima di batla gore Beijing e tseye maikarabelo a go golega bontsi jwa mamoselemo a Uighurs kwa bokone Bophirima kwa China, kwa United States e reng China e tlhola polao ya mogoso.
China e ganetsa ditatofatso tsotlhe tsa tshotlako mme ya re dikampa tsa bona di tlamela ka katiso ya diatla mme di a tlhokega go lwantsha botlhokakaelo.
Kopano ya boditšhaba e phopholetsa gore batho ba ka nna milione e le 1, segolobogolo Uighur, ba setse ba tlhatlhetswe kwa dikampeng tsa kwa Xinjiang.
Facebook e rile e tlositse diakhaonto tsa ditlhopha, tse nomoro ya tsona e leng kwa tlase ga 100, mme e thibetse go abelana ka diwebosaete tse di sa siamang, gape e ne e itsise batho ba e dumelang gore ba ikaeletswe go tlhaselwa.
MaAforikaborwa ba bantsho ba ne ba dumela go ntsha ditshwanelo tsa bona setlhabelo go thibela kanamo ya mogare wa corona, go na le basweu.
Se ke ke go ya ka khansele ya Disaense tsa Setho le Patlisiso (Council (HSRC) mo patlisisong e e dirilweng ka nako ya kiletsometsamo ka 2020.
HSRC e golotse diphitlhelelo tsa dipatlisiso tse setlhogo sa yona e reng: Ke mang yo o ratang go ntsha ditshwanelo tsa gagwe tsa botho setlhabelo mo bokaong jwa COVID, mo bobinareng kwa Pretoria.
Diphitlhelelo tse di tla nako e naga e tshwayang ngwaga fa e sale go tsenngwa tirisong melawana ya kiletsometsamao go thibela go anama ga COVID-19.
Kokoano ya bosetšhaba e tlhoma mogopolo mo ditseleng tse ka tsona COVID-19 e amileng ditshwanelo tsa Maaforikaborwa.
Patlisiso e e ne e dirwa ka dikgato di le tharo: Moranang go fitlha ka Motsheganong; Phatwe le Diphalane; le Sedimonthole 2020 go fitlha ka Ferikgong 2021.
Khuduthamaga ya lephata la dipatlisiso kwa HSRC Moporofesara Narnia Bohler-Muller a re, 78% ya Maaforikaborwa ba ne ba batla go ntsha ditshwanelo tsa bona tsa botho setlhabelo go thibela go anama ga mogare.
Ka jalo, 78% mo legatong la boraro.
Ka jalo, go ne go sena pharologano e kalo mo magatong fa go tliwa mo potsong e e reng: a o dumela go ntsha ditshwanelo tsa gago setlhabelo.
Mme fa re e kgaoganya ka gore: ke ditshwanelo dife tse o batlang go dintsha setlhabelo, dipoelo di ne di farologana go le gonnye.
Palo ya batho
Mop Bohler-Muller a re go ya ka palo ya batho, go fitlhetswe gore bantsho ba Aforikaborwa ba ne ba dumela go ntsha ditshwanelo tsa bona setlhabelo go thibela go anama ga mogare fa go bapisiwa le basweu.
Bontsi jwa batho ba ba neng ba ikemiseditse go ntsha ditshwanelo tsa bona setlhabelo e ne e le bantsho ba Aforikaborwa ka 81%.
Palo ya batho mo Aforikaborwa e e neng e sa ikemisetsa go ntsha ditshwanelo tsa bona setlhabelo e ne e le basweu ba Aforikaborwa ka 58%.
Motlhankedimogolo wa Khomišene ya Ditshwanelo tsa Botho ya Aforikaborwa, Mmueledi Tseliso Thipanyane a re, Khomišene e bone tlhatlogo ya palo ya dingongorego tsa dikgatako tsa ditshwanelo tsa botho ka nako ya kiletso metsamao.
Ee, palo ya dingongorego e ne ya oketsega ka ntlha ya mofuta wa bolwetse o COVID-19 e leng ona, jaanong re lekanyetsa ditshwanelo tsa botho.
Sengwe gape se se re tshwenyang, se re se lebeletseng ka fa tlase ga ditlolomolao tse di nnye; ke eng se se ka diragalang go batho ba ba nang le rekoto ya bosenyi ka ntlha ya go se apare maseke, a o tlile go nna le pholisi e e tla reng kwa morago ga nako e e beilweng, direkoto tseo di tloswe?.
Molweladiphetogo wa ditshwanelo tsa Botho le bosiamisi jwa loago, Mark Heywood a re tlotlo ya, le go rotloetsa ditshwanelo tsa botho go tlaa tokafatsa tsibogo ya naga ya COVID-19.
Ka jalo go na le letlhakore le le siameng le le tshwanetseng go tlhaloganngwa botoka.
Go na le maikarabelo a a siameng a puso fa go tliwa mo ditshwanelong tsa ikonomi le loago batho tse poelo morago ya tsona e dirang gore batho ba iphitlhele ba tsenwa ke COVID-19 botlhofo, go phasalatsa COVID-19 le go tlhokafala ka ntlha ya COVID-19.
HSRC le Khomišene ya Ditshwanelo tsa botho, ya re, le fa go na le batsayakarolo ba ba botlhokwa mo patlisisong le tshireletso ya ditshwanelo tsa botho, khansele ya bosetšhaba ya mogare wa corona, e modulasetulo wa yona e leng moporesitente Cyril Ramaphosa, ga e ise e ba laletse go neelana ka tshwaelo ka ga tsela ya go samagana le COVID-19.
Tshwanelo ya go ya kwa mafelong a kobamelo, ke tshwanelo e Maaforikaborwa a le mantsi a neng a ikemiseditse go e ntsha setlhabelo.
George Segal, modiragatsi yo o neng a tlhophilwe kwa di Oscar, yo o neng a bakisana le Richard Burton mo Who’s Afraid of Virginia Woolf, romanced Glenda Jackson in A Touch of Class and won laughs in the TV sitcom The Goldbergs a tlhokafetse ka dingwaga di le 87, mosadi wa gagwe Sonia o buile jalo ka Labobedi.
Lelapa le utlwile botlhoko go bega gore mo mosong ono, George Segal o ne a tlhokafala ka ntlha ya marara a karo ya go fokotsa boima jwa mmele, Sonia Segal o rile jalo mo polelong le ba mafelo a boitapoloso Variety le Deadline Holywood.
A ratega e bile a tletse metlae, Segal o ne a ntsha ga tshwene mo tiragatsong ya terama le terama ya ditshego mme o ne a le lerato le le ntsi thata la banjo.
O diragaditse kwa holong ya Carnegie ka 1981 le setlhopha sa gagwe sa mmino wa Jazz, Beverly Hills Unlisted.
Tiro ya ga Segal ya bodiragatsi e simolotse kwa seraleng sa kwa New York nako le mo thelebišene mo tshimologong ya dingwaga tsa bo 1960.
O ne a tsena ka bonako mo go tsa difilimi, a tshameka jaaka modiragatsi mo terameng ya Ship of Fools le lenweenwee le le setlhogo la kwa Amerika, kwa kampeng ya ntwa ya Lefatshe ya bobedi mo King Rat ka 1965.
Morago ga dingwaga tse pedi o amogetse tlhopho ya dikabelo tsa Akatemi jaaka modirigatsi yo o tshegetsang yo o gaisang mo terameng ya lenyalo “Who’s afraid of Virginia woolf”? le Burton le Elizabeth Taylor.
Fa bana ba ba itumetseng le banna ba palama diboto tsa bona tsa go thuma tse di budulwang, ba tshamekela mo makhubung a metsi kwa lewatleng, mopalami a le mongwe o dutse kwa thoko mme o lebeleletse, podi e tshweu
Mothumi wa kwa California Dana McGregor, kgale e le motho yo o ratang go thuma mo makhubu a lewatle, fela o fitlheletse pitso ya gagwe ya nnete fa ne a tsamaile le podi ya gagwe go ya go thuma kwa lewatleng ka letsatsi lengwe.
Ke tsere podi e le nngwe go tlosa botlhole jwa setlhare sa ouku mo jarateng ya me.
Ke tsere tshwetso ya go e isa kwa lewatleng go ya go thuma ka letsatsi la me la matsalo.
Mme ke ne ka feleletsa ke thuma le dipodi, go gakologelwa McGregor ka ga letsatsi le leeto la gagwe la go thuma mo makhubung le dipodi le simolotseng ka lona, dingwaga tse di lesome tse di fetileng.
McGregor wa dingwaga di le 42, jaanong o ruta bana go thuma go tswa kwa lewatleng la Pismo, kwa bokone jwa SANTA Barbara, ka go dirisa dipodi tsa gagwe, Pismo le Grover go ba thusa go kgona go fenya letshogo ya metsi.
Fa e le lekgetlho la ntlha, go a tshosa mme fa o tswelela go e dira nako le nako, e monate, go bua Mileah Robbins wa dingwaga di le 10, e le gona a tswang mo lekhubung la metsi le Pismo wa dingwaga di le robedi.
Go lebega e kete dipodi le tsona di a e rata, ke lebile ka mokgwa o Pismo a iketlileng ka teng fa a tsena mo makhubung a metsi.
Go na le kgololosego mo go thumeng mo makhubung e o sekakeng wa e bona gongwe le gongwe fela, go bua McGregor, a atla dipodi tsa gagwe fa di eme mo tselaneng,, di ngoka bana le bafeti ka tsela.
O thuma mo makhubung a Modimo a re tlisetsang ona, a a tlisang pholo, boitumelo, kgololosego le kagiso mo matshelong a rona ka jalo, ke batla gore mongwe le mongwe a itemogele seo.
Ntwa ya ga Cuito Cuanavale tlhagotse tsela ya kgololesego ya Borwa jwa Aforika.
Seno ke go ya ka Tona ya Botsweretshi, metshameko le setso, Nathi Mthethwa.
Mthethwa ne a bua kwa segopotsong sa ntwa kwa Freedom Park kwa Pretoria ka Labobedi.
Ntwa e, e itlhaganedisitse kgololosego ya Namibia, Aforikaborwa le kgaolo ya SADC.
Ntwa ya Cuito Cuanavale e ne e lwanwa mo dintshing tsa noka ya Lomba kwa Cuito Cuanavale, kwa borwa botlhaba jwa Angola.
E ne akaretsa setlhopha sa marabele sa ga moswi Jonas Savimbi UNITA, ba thusiwa ke sesole sa Aforikaborwa kgatlhanong le Sesole sa kwa Angola (FAPLA), se se neng se thusiwa ke Cuba, Soviet Union le go le gonnye, botlhaba jwa Jeremane.
Eduardo Kondua, yo o emetseng moambasadara wa Angolo kwa Aforikaborwa re ditlamorago tsa ntwa ya Cuito Cuanavale di ne di le botlhokwa mo kgaolong ya SADC.
Tota dipholo tsa letsholo la Cuito Cuanavale di ne di le botlhokwa thata mo go tlhotlheletseng baeteledipele ba lekoko la bosetšhaba la Aforikaborwa go tswa mo go yona ba ise ba latlhegelwe.
Ba ne ba dira jalo morago ga go buisana le puso ya kwa Angola, Soviet Union, Cuba, Britain le Unites States, go tlisa thulaganyo ya paakanyo e e nang le ditlamorago tse di boitshegang mo kgaolong ya Borwa jwa Aforika.
Batho ba le bantsi ba tlhokafetseng mo matlhakoreng otlhe ka go nna le seabe mo ntweng.
Mokgatlho batho wa Borwa Bophirima jwa Aforika o latlhegetswe ke bokana ka 11 400 jwa barukhutlhi kwa ntweng.
Motlatsa tlhogo ya boromiwa kwa embasing ya Namibia Vasco Samupofu o tlhomamisitse gore Namibia e bona kgololosego.
Ntwa ya Cuito Cuanavale e dirile gore Namibia e bone kgololosego ya yona, koloni ya bofelo mo Aforika, ka go tsenngwa tirisong ga tshwetso ya Khansele ya Tshireletso ya Ditšhabakopano tse di dirileng gore Namibia e kgone go ikemela ka nosi ka di 21 Mopitlwe 1990.
E okeditse mathata a tlhaolele mo Aforikaborwa mme se se bakile go wa ga yona le go tlisa temokerasi mo Aforikaborwa ka 1994, fa go fedisiwaa go sa tsepama ga kgaolo ka puso ya bosemorafe ya nako eo.
Moletlo wa peo ya dikgare kwa segopotsong sa Cuito Cuanavale kwa Freedom Park kwa Pretoria.
Ntwa ya Cuito Cuanavale e ne e le setlhoa sa ntwa e e neng ya tshwarelwa kwa Angola e e simolotsweng ke puso ya tlhaolele, ka 1987-1988, fa puso ya tlhaolele e fentsweng kwa teng.
Palogotlhe ya batho ba ka nna 10 000 ba kwa Cuba ba tlhokafetse kwa Angola.
Palo e akareditse dintsho, dikgobalo le ba ba latlhegileng.
Moambasadara wa Cuba Rodolfo Benitez a re ditlamorago tsa ntwa di fetotse tekatekano ya maatla mo kgaolong.
Go fenngwa ga masole a bosemorafe a Aforikaborwa kwa Angola, go fetotse tekatekano ya maatla thata.
E pateleditse puso ya tlhaolele go ya go nna le dipuisano le ANC, le Angola le Cuba le go dira gore ditumalano tse ba ntseng ba gana go dira mo dingwageng tse dintsi.
Jaaka fa Mandela a buile, Cuito e ne e le botlhokwa mo go direng gore Pretoria e lemoge gore ba tshwanetse go bua le rona.
Mo kgaolong e, e ne e itsege jaaka dinaga tsa boelamotlhaje.
Mthethwa begile gore mmogo le ba kwa Angola, ba tlaa ya go kopa Kopano ya Aforika go lemoga seabe se ntwa ya Cuito Cuanavale e nnileng le soma mo hisetoring ya kontinente.
Segopotso sa ntwa ya Cuito Cuanavale.
Mo phaposing e e tletseng ka mabokoso, dikhabinete ke dilae tsa ditena tsa Lego, go tswa kwa marulelong go fitlha fa fatshe, Hoang Dang o ikaelela go aga mokoro wa go thaya ditlhapi wa mmala wa botala jwa legaodimo, o o serolwana le o mohibidu, o o nang le folaga wa kwa Vietnam le matlho kwa nkong ya mokoro.
Moenjenere yo fa e sale go tloga kgale a rata Lego, mme o simolotse go e tsaya tsia dingwaga di le mmalwa tse di fetileng fa ba tsere loeto lwa go ya kwa moseja kwa Detroit, a gakgamaditswe ke disete tse dintsi tse di leng teng kwa United States.
Hoang yo gantsi a rotloediwang ke ditiragalo gaufi le legae la gagwe kwa Vietnam, a aga sešwa ntlo e a goletseng mo go yona, kereke kwa dikotareng tsa bogologolo kwa Hanois, le lefelo la boiketlo la dingwaga tsa bo 1990 ka nako ya ngwaga o mošwa wa Lunar, tsotlhe tse ka dintlha tse di kgatlhisang tse di matswakabele.
Ke batla go isa kakanyo ya me go ditsala tsa me mo lefatsheng ka bophara, ka gonne baagi ba Lego ba Vietnam ba santse ba itsege mo kgaolong le mo lefatsheng ka bophara, a rialo.
Hoang o gaufi le go fetsa go bopa ditshwantsho tse dikgolo tse 10, tse di tlaa bontshiwang kwa pontshong.
Go ka tsaya dikgwedi di le tlhano go fetsa maribelo a dipapetlana di le 5,000, a rialo, le fa bontsi jwa nako eo bo dirisetswa go bona dipapetlana tse di nepagetseng.
Go le gantsi nna bosigo jotlhe ke go batlana fela le setene se le sengwe, a tlaleletsa.
Le mororo a kgobokantse ditena tsa Lego tse di fetang dimilione di le pedi, Hoang o dula ka gale a tsomana le ditena tse dintšhwa.
Ke tsela e ka yona a dirileng se a se bitsang ditsala tsa Lego, go akaretsa Khang Huynh kwa toropong ya Ho Chi Minhn.
Bobedi jo bo kopane mo setlhopheng sa Facebook sa baagi le bakokoanyi ba Lego.
Leina la Lego ke khutshwafatso ya “leg godt” e e rayana gore “tshamega sentle” ka se Danish.
Go aga Lego go re thusa go tsosolosa maatla a rona morago ga go dira ka natla mo diporojekeng tse di lapisang, Hoang o buile jalo.
Ba rata tsaya ditshwantsho tsa dilo tse di ba tlhotlheletsang mo mmileng, mme ba bo ba di bopa ka ditena.
Mo go Khang, se se akaretsa ditiragalo tsa mo mmileng, go akaretsa le go bopa dilo tse di tshwanang le sekuta sa Honda Cub.
Ke kgatlhiwa ke dilo tsa letsatsi le letsatsi tse di ntikaganyeditseng, go bua Khang.
Ke aga sengwe le sengwe se ke bonang se le sentle e bile ke se rata.
Motsaisi wa Twitter Jack Dorsey o rekisitswe tweet ga gawe ya ntlha jaaka NFT ka dimilione tsa didolara tsa Amerika tse di fetang $2.9 ka Mosupologo.
Tweet e, e ka sebopego sa non-fungible token (NFT), e e leng thoto ya digithale e e kgethegileng, e e simolotseng go tuma go tla go fitlha jaanong ka 2021.
NFT e nngwe le e nngwe e na le mosaeno wa yona wa dijithale o o dirang jaaka bukana ya setšhaba, e e letlang mongwe le mongwe go netefatsa bonnete jwa dithoto le gore ke tsa ga mang.
NFT e rekisitswe kwa fantising mo thulaganyong e e bidiwang “Valuables”, e e tshwerweng ke setlamo sa kwa US, Cent.
E rekilwe ka go dirisa cryptocurrency Ether, 1630.5825601 ETH, e boleng jwa yona e neng e le $2,915,835.47 ka nako ya thekiso, Cameron Hejazi, CEO le mothei-mmogo wa Cent o netefaditse.
Cent e tlhomamisitse gore moreki ke Sina Estavi.
Aterese ya ga Estavi ya Twitter, e bontsha gore o dula kwa Malaysia le gore ke moeteledipele wa setlamo sa Bridge Oracle.
Estavi o boleletse Reuters gore o tletse ditebogo fa a ne a kopiwa go tshwaela ka theko ya gagwe.
Ka di 6 Mopitlwe, Dorsey, yo e leng morati wa bitcoin, o kwadile linki ya webosaete e NFT e neng e rekisiwa mo go yona.
O buile gape mo tweet ya gagwe ka di 9 Mopitlwe gore ena o ne a ka fetola madi go tswa kwa fantising go a dira di bitcoin le go a abela batho ba ba amilweng ke COVID-19 kwa Aforika.
Dorsey o amogela 95% ya madi a thekiso, fa Cent yona e a amogela 5%.
Motsaisi wa Cent, Cameron Hejazi o rile polatefomo ya gagwe e letla batho go tshegetsa tweet e e dirang go feta diitlhophelo m tse di leng teng ga jaana tse di tshwanang le go rata, go tshwaela, le go fetisa tweet.
Boleng jwa dithoto tse bo ka ya kwa godimo, bo ka ya kwa tlase, mme se se tla nnang se le teng ke bukana le hisetori ya gore ke rekile se mo go wena, ka nako e, mme seo se tlile go dula mo megopolong ya moreki, morekisi le babogedi ba setšhaba Hejazi o buile jalo, a oketsa ka gore se se na le boleng jo bo ka fetisetswang kwa go ba ba tlang.
Holo ya toropo ya Prague e hirile hotele ya manobonobo kwa batho ba ba tlhokang magae, ba ba tsenwang ke mogare wa COVID-19 ba ka nnang teng go fitlha ba fola, le gore ba ba tlaa kopanang le mongwe yo o nang le bolwetse ba kgone bo beelwa kwa thoko.
Motlatsa mokaedi wa senthara ya ditirelo tsa loago ya toropo (CSSP) Ludmila Tomesova O rile batho ba ba bolokilweng kwa hoteleng eo, ba ne fa fiwa dijo ga raro ka letsatsi, tlhokomelo e e tletseng ya kalafi le thelebišhene le tse dingwe tse di tlhokegang fa ba ntse ba kokotlegela.
Ka jalo, hotele e na le baeng, le fa e se ba ba tlwaelegileng mme e dula e tletse ka dinako tsotlhe, boleletse Reuters kwa hoteleng ya Prague e e mo toropong Hotele mo toropong e e nnang batho ba le 250 go tloga ka kgwedi ya Ngwanatsele.
Czech Republic e nnile nngwe ya dinaga tse di gobetseng le feta mo lefatsheng ka nako ya lekhubu la sešweng la leroborobo.
Dintsho tse di bakilweng ke mogare di fitlhile go 25 000 mo nageng ya batho ba le dimilione di le 10.7.
Seelo sa tshwaetso ya motho ka mongwe se ne se le mo maemong a boraro kwa godimo mo lefatsheng mo bekeng e e fetileng, go ya ka webosaete ya Our World in Data.
Tomesova o rile Prague, e e ka nnang le batho ba ba senang magae ba le 4 500, e ne e leka go thusa batho go bona tshireletso le go nna le phitlhelelo ya ditirelo tse dingwe, fa diteko tsa bona di bontsha ba sa tlhole ba na le mogare, ba tlaa tswa kwa hoteleng.
Mo go ba bangwe, go dula koo e ne maitemogela a bas a a tlwaeleang, a manobonobo.
Ke lwa ntlha mo botshelong jwa ke nna mo hoteleng e e tshwanang le e, go bua Josef Jirsa, jaaka a ne a le mo tseleng ya go alafega bolwetse jwa COVID-19
Batshweretshi ba ba ikgapetseng dikgele di le dintsi ba setlhopha sa motanso sa Amandla kwa Kapa Bokone, ba boetse mo seraleng lwa ntlha fa go fokodiwa ga melawana ya COVID-19 ka tiragatso ya bona ya mmino Mwana Wa Mvula.
Setlhopha se se itumetse thata gore se se boetse mo seraleng.
Le fa ba na le kgatelelo ya madi e ba itemogelang yona ka ntlha ya COVID-19, Bana ba ne ba le letlelesegile go tsena kwa ntle ga tuelo kwa tiragatsong ya bona ya ntlha.
Re a sotlega.
Mathata a ikonomi, ke COVID mme intaseteri gobetse go feta tekanyo.
E ntse e le bothata jo bo bogolo, mme le fa go ntse jalo, re ne ra tshwanelwa ke go dira se kwa ntle ga go duedisa bana, go bua motlatsa motsamaisi wa setlhopha sa motantsho teatro Mkhululi Mabija.
Batsweretshi ba re le fa ba lebagane le dikgwetlho tsa matlole, ba rotloetswa ke phisego e ba nang le yona ya botsweretshi jwa bona.
Kgangkgolo ya tirigatso e ya mmino, e bontsha loeto la monesapula, Lerumo, yo mpho ya gagwe ya semowa e thulanang le ditumelo tsa sekeresete.
Karolo ya me mo motshamekong; ke lwela ditshwanelo tsa basadi le ditshwanelo tsa bana ba rona, go bua modiragatsi Kediemetse Oliphant.
Modiragatsi Duncan Matloko a re: Kgang e, e ka ga go tsalwa ga me, mme rre a be a gana go amogela mpho ya mo lelapeng.
Molaetsa ke gore, fa o le rre wa ngwana yo o nang le neo, o seka wa nna le mona.
O tshwanetse go dula o le teng fa ngwana wa gago a go tlhoka, go tlaleletsa Obakeng Moapesi. modiragatsi yo mongwe.
Tiragatso ya mmino ya Mwana Wa Vula e tla tswelela go fitlha kwa bokhutlong jwa Moranang.
Mmino wa Aforika wa segompieno o fetela megopolo ya kontinente jaaka e le karolo ya setso e ne tshwayang motsotso o mogolo, Motsweretshi wa mmino wa kwa Nigeria Burna Boy o ne a bolelela Reuters morago ga go amogela Grammy lwantlha.
Burna Boy o ne a newa Grammy ya alebamo ya mmino e e gaisang lefatshe ka bophara mo kgweding e, ya “Twice as Tall” e e golotsweng mo ngwageng o o fetileng.
Ke mongwe wa batsweretshi ba mmino wa kwa Nigeria, ba ba akaretsang Wizkid le Davido, ba ba neng ya atlega mo dingwageng tse di fetileng jaaka batshegetsi ba mmino wa Afrobeats.
Mofuta o wa mmino wa Aforika jaanong o reediwa kwa London kgotsa Los Angeles jaaka go dirwa kwa Lagos.
Ke motsotso o mogolo le nako e kgolo ya mmino wa Aforika le Maaforika ka kakaretso, go bua BurnaBoy, ka nako ya potsolotso kwa legaeng la gagwe kwa toropokgolo ya Nigeria Lagos.
Motaki yo leina la gagwe la nnete e leng Damini Ogulu, o rile kabelo ya gagwe e ne e le karolo ya sengwe se se nayang Maaforika taolo e e kwa godimo ka tsela e ba tsewang ka yona mo go tsa thekenoloji, jaaka ditirelo tsa inthanete di isa botsweretshi kwa kontiente go bareetsi gotlhe.
Ke ne ke sa batle go nna MoAforika fa ke ne ke le monnye. A rialo.
Ke ne ke batla go nna sengwe le sengwe kwa ntle ga se ke neng ke le sona ka ntlha ya gore, se re le sona, e ne se sengwe se se tsewang tsia ka nako eo. Go bua motsweretshi yo o goletseng kwa Borwa jwa Nigeria mme a fudugela kwa London fa e ne e le ngwana pele ga a boela kwa nageng ya bophirima jwa Aforika.
A re phenyo ya gagwe e bontshitse gore mmino wa Aforika o ngoka mo lefatsheng ka bophara.
Bontsi jwa batho ba ba neng ba le kwa Akatemi ya mmino ya Edge, kwa kgaolong ya Jakande kwa Lagos, kwa baithuti ba tlhamang mmino mo setudiong se se tletseng dimaekerofouno, dilepothopo le di khiiboto le bona ba ne ba ikutlwa fela jaaka ena.
Ke isagwe e e phatsimang, go bua moithuti, Obi Prince.
Tsela e Afrobeats e emetsweng ka yona mo lefatsheng lotlhe ga jaanong jaana, e ka tswa e le tshimologo go batsweretshi ba kwa Nigeria.
Re tshwanetse go dira se re tumileng ka sona le go itshupa mo lefatsheng ka bophara, a rialo.
Motsamaisimogolo wa akatemo, Michael Tijani, a re phenyo ya ga Burna Boy e na le kamego e kgolo mo mminong wa kwa Nigeria.
Batho ba ba tsenang mo intasetering jaanong ba na le tumelo e e tletseng ya gore le wena o ka fitlhelela tse di fitlhelelwang ke ba bangwe mo lefatsheng. a rialo.
A iketlile mo setulong kwa setudiong sa gagwe sa kwa gae, Burna Boy o akanya ka katlego ya gagwe.
O ka se ke wa umaka diopedi tse tlhano tse di kwa godimo mo lefatsheng kwa ntle ga go latlhela leina la me kgotsa MoAforika mo teng, a rialo ka monyebo.
Jaanong re mo maemong a le osi le batho ba re neng re tsaya malebela mo go bona.
Facebook Inc rile ka Mosupologo e tlositse diakhaonto tsa mokokotelo di le dimilione di le 1.3 magareng ga Diphalane le Sedimonthole le gore e na le batho ba le 35 000 ba ba tshwaraganeng le tshedimosetso e e fosagetseng mo polatefomong ya yona.
Setlamo se gape se tlositse dintlha tsa tshedimosetso di le dimilione di le 12, tse di ka ga COVID-19 le meento e baitseanape ba boitekanelo ba kaileng e le tshedimosetso e e fosagetseng, e buile jalo mo bolokhong.
Tshedimosetso e e senang boammaruri ka ga meento ya mogare wa corona le meento e ne e tlalatladitswe mo dipolatefomong tsa mmedia tse di akaretsang Facebook le Twitter ka nako ya lerobororo.
Molao wa Facebook wa go senolwa ga tshedimosetso e e senang boammaruri o tla pele ga tlhatlhobo ka komiti ya US House ka ga tsela e ka yona dipolatefomo tsa thekenoloji go akaretsa le Facebook di mekamekanang le tshedimosetso e e senang boammaruri.
Motsweretshi wa diroboto Sophia, yo tiro ya gagwe ya ntlha ya botaki e yang kwa fantising ka Laboraro, a re o bona thotloetso ya tiro ya gagwe go tswa kwa bathong, mme a ka rata go didirisa mmogo le batho mo nakong e e tlang.
Tiro ya botaki ya dijithale ya Hanson Robotics Humanoid, e e tlang ka mokgwa wa non-fungible token (NFT), e tlaa rekisiwa kwa fantising mo thenkong ya ntlha ya go nna jalo e dirwa ka kopanelo le tsa matlhale a maitirelo (AI).
NFT, Tshaeno ya dijithale e e bolokilweng mo dibukaneng tsa mafaratlhatlha, e e letlang motho mongwe le mongwe go netefatsa gore mong wa yona ke mang le boammaaruri jwa yona, e simolotse go nna peeletso e go buiwang ka yona thata, nngwe ya ditshwantsho tsa botaki di tlaa rekisiwa mo kgweding e ka dimilione tsa didolara di ka $70.
Ke solofela gore batho ba tlaa rata tiro ya me, le gore nna le bona re ka kgona go dirisana mmogo ka ditsela tse dišwa go ya kwa pele, Sophia o buile jalo kwa setudiong sa gagwe, a bua ka lentswe le le tlase.
O ne a apare mosese wa selefera mme a tshwere pene.
Sophia, yo o tlhageletseng ka ngwaga wa 2016, o ntshitse botsweretshi jwa gagwe ka go dirisana mmogo le motsweretshi wa tsa dijithale wa dingwaga di le 31, Sentadiana Andrea Bonaceto, yo o itsegeng ka ditshwantsho tse di nang le mebala, dingwe tsa tsona di bontsha batho ba ba tumileng ba ba tshwanang le Mokhuduthamaga, Tesla, Elon Musk.
Roboto e, e kopantse dintlha go tloga ka ditiro tsa ga Boanceto, hisetori ya botaki le ditshwantsho tsa gagwe tse di takilweng mo mafelong a a farologaneng, ka dinako tse di farologaneng mo thulaganyong e David Hanson a e tlhalosang jaaka sengwe se tlisang phetogo.
Re dirisa dineteweke tsa teransefora le dikgato-tharabololo mo botaking jwa me, le mefuta e mengwe ya boitlhamedi jwa khomputara. Sophia a tlaleletsa.
Dikgato-tharabololo tsa me tsa dipaterone tse di iseng di nneng teng mo lefatsheng.
Ka jalo ke akanya gore metšhine e kgona go nna botlhale.
Morago ga thekiso, Sophia o tlaa golagana le moreki yo o atlegileng, go sekaseka sefatlhego sa gagwe, le go oketsa mo botaking jo a setseng a bo dirile.
Seno se tlaa dira, go bua Hanson, go dira setshwantsho sa botaki se se sa tlwaelesegang, se se akaretsang tshedimosetso ya moreki yo mošwa le kgolagano ya sebele, ka yona nako eo.
Bonaceto o rile tirisanommogo e e ikaeletseng go dira setatamente mo lefatsheng la botaki, tota le mo lefatsheng la thekenoloji, e e tlhagotseng e diroboto tsa AI le batho di ka dirisanang mmogo, go godisana.
Botsweretshi jwa ga Sophia bo ka nna karolo e e botlhokwa thata ya hisetori, go bua Pablo Fraile, mokgobokanyi wa didiriswa tsa botaki yo o tswang kwa Miami, yo e bile e le moreki wa go sale gale wa Beeple, jaaka fa motaki wa kwa Amerika, Mike Winkelmann, modiri wa tiro ya NFT e e rekisitsweng mo kgweding e e ka dimilione, a itsege.
Ke lwantllha dikakanyo tse di kopanngwa.
E tlaa tlhagola tsela ya go tla ka dikakanyo tse dišwa tsa botaki, a tlaleletsa.
Sekhutlwanapontsho sa kwa US IV se tlaa emela Sophia jaaka motaki le go mo rotloetsa.
Sophia o na le kgololosego e e sa lekanyediwang, jaaka ngwana wa dingwaga di le 5, mme ga go sepe se se thibelang bokgoni jwa gagwe, go bua mokaedi wa sekhutlwanapontsho, Vincent Harrison.
Go a kgatlhisa go bona tsela e ntšhwa e ya go tlhola dilo.
Batho ba kwa Barcelona ba ba ratang diphati ba bone tsela ya go fenya melawang ya COVID-19 ka go tshwara diphathi tse di se nang modumo kwa mafelong a a farologaneng a a itseweng mo toropong.
Ka Sontaga, batho ba amogetse letsatsi la ntlha la dikgakologo ka go baya direetsamodumo mo ditsebeng tsa bona, ba tansetsa mmino kwa lewatleng la MAR Bella kwa Barcelona, mme ba dira tsotlhe tse ka go tlotla melawana ya go katogana.
Go ntse go le monate. Go gontle ka nnete.
Ke ne ke sa solofela gore go tlaa nna le batho ba ba ntsi jaana, go bua Ngaka, Andres Mellado wa dingwaga di le 41.
Kwa tshimologong, go lebega go sa nna sentle, go tansa mo bogareng jwa Barcelona le batho ba ne ba ema mme lebelela, fela go gontle.
Ke selo se sentle se o ka se dirang mo mosong wa Sontaga, go tla fa le go golagana le mmino, o ne a bua jalo.
Se se simolotseng jaaka kopana ya go intsha bodutu magareng ga ditsala se godile go nna moletlo wa gale wa mo mosong wa letsatsi la Latshipi; moletlo wa mmino o o didimetseng.
O mongwe o ne o tshwaretswe kwa motsweding o o tumileng kwa tikologong ya Montjuic.
(re ipoditseng potso) ke eng se re ka re se dirang go tlhotlheletsa go bina ka ntlha ya fa go na le dikgoreletsi?
Mme re ne ra tla ka kakanyo ya go kopanela kwa ntle ka tiriso ya direetsamodumo, didimetseng headphones, mothei-mmogo wa Silent Disco Xavi Panella o boleletse Reuters.
Sa ntlha re boleletse ditsala le batho ba ba gaufi le rona mme batho ba ne ba tla ka ntlha ya gore re e direlwa kwa ntle, kwa mafelong a mantle, kwa re sa tshwenyeng ope gona mme re tlhokomela sekgala sa loago se se babalesegileng.
Baitseanape ba re mmudula kwa Kapa Bokone le go oketsegile gabedi fa go bapisiwa le setlha se se fetileng.
Se se kaiwa fa e le ka ntlha ya dipula tse di neleng thata.
Mmudula ke nngwe ya dilo tse di tlisang letshoroma la kethimolo, mme e ka ama gape le ba ba nang le bolwetse jwa mafatlha.
Mme baitseanape ba re ba ba tlhaselwang ke dialeji ba se tshwenyege ka ntlha ga gore setlha sa mmudula se tloga se ya kwa bokhutlong.
Mankge wa ditsebe, dinko le mometso, Ngaka Werner Hoek, o ntse o tlhokometse porofense mme a kgobonya tshedimosetso ya mmudula.
E botlhokwa ka gonne ga re itse gore go diragalang mo nakong e.
Dipatlisiso di supile gore mmudula o montsi thata o ka kgoreletsa thulaganyo e e tlwaelegileng ya mmele ya go lwantsha malwetse.
Ngaka e e itlhomileng kwa pele mo Aforikaborwa Dilys Berman a re, go ya ka maitemogelo a gagwe, go ya kwa bokhutlong jwa kgwedi ya Mopitlwe go ya kwa tshimologong ya kgwedi ya Moranang, go tshwanetse go nne le go gololosega go ba ba tshwenngwang ke dialeji, ke kakanyo e e siameng go tlhola dinomoro tsa mmudula mo webosaeteng ya rona, e leng www.pollencounts.co.za.
Bontsi jwa Maaforikaborwa bo tshwarwa ke letshoroma la kethimolo kgotsa dialeji.
Go lekanyetswa gore MaAforikaborwa a a tshwenngwang ke dialeji, a ntsha madi a a fetang dimilione di le R480 ka ngwaga go reka melemo ya dialeji.
Re dutse le Moporofesara Jonny Peter go utlwa gore, goreng go ntse jalo.
Mekete ya go tshwaya Golden Jubilee ya hisetori ya go aga kwa toropong ya kwa Cape Town (Mother City) e simolola gompieno ka moletlo wa dikonsarata go keteka Letsatsi la ditshwanelo tsa Botho.
Tiragalo e e nang le setaele e, e solofetswe go akaretsa badiragatsi ba ba tswang kwa ditlamong di le thataro tse di tsamaelanang tsa Artscape, gammogo le badiragatsi ba ba tlhwatlhwa ba kwa Kapa.
Tiragatso ya di ura tse pedi e e tlaa gatisiwang kwa ntlong ya mmino wa Opera, e be e isiwa kwa bareetsing ka tšhanele ya YouTube e e sa duelweng.
Mookamedi wa lefelo la bobogelo la Artscape, Marlene le Roux o bua ka ga mekete.
Dikarolo dingwe tsa lefelo la moporesitente wa maloba Donald Trump la go tshameka kolofo kwa Palm Beach, kwa Florida le tswadilwe nakwana ka ntlha ya mogare wa corona, se ke go ya ka metswedi e mebedi e e itseng ka ga kgang e.
Motswedi o o itseng ka ga ditiro tsa mokgatlho a re badiri ba bangwe ba faphetswe kwa thoko go dira bonnete jwa gore go na le kelotlhoko, mme karolo nngwe ya lefelo leo e tswetswe nakwana.
Ga go na dintlha tse dingwe tse di di le teng ka ga palo ya ditshwaetso kgotsa gore ke karolo efe ya lefelo e e tswetsweng, le gore e tlaa bulwa leng.
Trump le ba lelapa la gagwe ba fudugetse kwa Mar-a-Lago ka di 20 tsa kgwedi ya Ferikgong, letsatsi le ka lona Joe Biden o neng a tlhomiwa jaaka moporesitente.
Morago ga dibeke a tlogile mo matlhong a batho, trump o dirisisetse puo e a neng a e lebisetse go batho ba kwa US kwa Orlando, Florida, go boeletsa tshedimosetso e e fosagetseng ya gore o fentse ditlhopho tsa ngwaga wa 2020 mme a umaka gape le kgonagalo ya gore a tsenele ditlhopho ka ngwaga wa 2024.
Trump o ne a robatswa kwa bookelong malatsi a mmalwa ka kgwedi ya Diphalane morago ga go tsenwa ke mogare.
Mosadi wa gagwe Melania, le morwa wa gagwe Barron le bona ba tshwaetsegile,
Modigaratsi Noxolo Noxee Maqashalala yo o tlogetseng lefatshe le le ka kwano o fitlhilwe kwa Motseng wa Mpoza, Kwabhaca, kwa Kapa Botlhaba.
O tlhokafaletse kwa legaeng la gagwe kwa Honeydew kwa Johannesburg mo bekeng e e fetileng.
Mo tirelong phitlho e e utlwisang botlhoko, dibui di mo tlhalositse jaaka motho yo boineelo le lorato le a neng a na le lona mo tirong ya gagwe le ka se lebalwe.
Modiragatsi wa Thelebišene yo o tshamekileng mo Generations, Tsha Tsha, Intersexions le Rhythm City gareng ga tse dingwe.
Mmueledi wa lelapa Khabonina Nyikinya, a re Maqashalala o na le nako le nako e telele a na la bolwetse jwa kgatelelo ya maikutlo mme o ne a rata go nna e le nosi.
Ga re tshwaye ope phoso gore Noxolo o tlhokafetse fa a ne a le esi mo ntlong ya gagwe.
Ke mosadi yo o neng a nna kwa ntlong ya gagwe.
Fela seo ga se reye gore one a kgaogane le lelapa la gagwe.
Re na le lelapa le legolo mo Gauteng le kwa Kapa Botlhaba.
Re a tlhaeletsana .
Ka jalo, e ne e le letshogo go rona gore o tlhokafetse kwa ntle le gore bangwe ba bona ba ye go mo lekola.
Mme re dumela gore ke motho yo o neng a rata gore a newe nako ya gagwe a le nosi Nyikinya o buile jalo.
Badirammogo le modiragatsi yo ba re intaseteri e itemogetse tatlhegelo e e boitshegang.
Modirimmogo le tsala, Zuko Nodada, o akgoletse Maqashalala lerato le a neng a na le lona mo tirong ya gagwe.
Ke dirile le Noxolo dingwaga dingwaga di le 18.
Porojeke wa rona ya ntlha e e ne e le Tsha Tsha
Ga go na le letsatsi lepe le Noxolo o neng a tla kwa tirong a sa itse tiro ya gagwe kgotsa a sa ipaakanyetsa tiro.
O ne a na le kgoboni jwa go botlhami.
O simolotse go kaela ka 2016, fa ke gakologelwa mo go nngwe ya diporojeke tsa me, The Kingdom ukhakhayi.
O ne a tswela pele go ya dira le go kaela Diamond City.
Ke tatlhegelo e kgolo tota mo intasetering, ga ke batle go bua maaka.
Teatere ya senthara ya Artscape kwa Cape Town ya re go na le tlhokego ya go gobelelwe gape matlole a intaseteri ya Botsweretshi.
E ne e bua e lebeletse go tswalwa ga lefelo la bobogelo la Fugard mo sedikeng sa borataro go sa le gale mo bekeng e ka ntlha ya seabe sa COVID-19.
Modiramolemo wa bobogelo jwa Fugard, Eric Abraham, o rile ba ne ba sa dumele gore bobogelo jo bo tlaa babalesega ka ntlha ya COVID-19, le gore a bo tla nna le tsamaiso e e lolameng ya matlole gape.
Mokhuduthamaga wa Artscape, Marlene le Roux, a re leroborobo le kiletsometsamao di bolaile intaseteri ya botsweretshi.
Re na le kgatlhego mo Fugard ka ntlha ya dintshokuno tse di tshwanang le West Side Story.
Ka jalo ke ka ga batho ba bašwa, ke ka ga batsweretshi ba ba simololang, ba ba ka tsamayang lefatshe lotlhe ka ntlha ya Fugard.
Go intaseteri ka bophara, fa lefelo le le lengwe le bogogelo le tswalwa, se se nna le tshusumetso mo mafelong a mangwe a bobogelo, re tlhoka go lebelela matlole a badiragatsi, go bua Le Roux.
Bobogelo jwa Fugard bo filwe leina le ka go tlotla mongwe wa bakwadi ba metshameko mo Aforikaborwa, yo o tumileng thata le go itsege kwa dinageng di sele, Athol Fugard.
Metshameko ya ga Athol Fugard yotlhe ya bošeng e ile ya bontshiwa kwa bobogelong.
Ntlo ya bobogelo e e nang le ditulo di le 320 e butse dikgoro tsa yona le go tsholetsa digaretene tsa yona ka Mopitlwe 2010.
Mo ngwagasomeng o o fetileng, e bontshitse metshameko ya mmino e mentsi go tswa mo lefatsheng ka bophara go akaretsa le dinaledi tsa boditšhabatšhaba jaaka Rre Ian Mckellen le moswi Alan Rickman, ba ba neng ba tshameka mo kgotsa ba etela lefelo le le rategang mo mabakeng a a kgethegileng mo go yona.
Rickman, yo o itsegeng lefatshe ka bophara, yo o tlhokafetseng dingwaga tse nne tse di fetileng, o buile tse dintle fela ka Fugard.
Ke motho yo o ratang setlamo se thata, tiro yo bona e kgolo, ke setse ke bone sengwe le sengwe se ba se dirileng, ke nngwe ya dilo tse di bonagalang o kare di ne di sa tshwanela go nna teng, mme di teng. Go bua Rickman.
Metshameko e e fetileng le yona e akaretsa ditatamente morago ga go tshwarwa ka fa tlase ga Molao wa go tshelela ruri, ntshokuno e ntšhwa ya Fugard Classic.
Ke motshameko o ileng wa galalela mo matlhong a babogi, ka ga bosetlhogo jwa molao wa Aforikaborwa wa tlhaolele, o o neng o thibela go ratang ga batho ba lotso lo lo farologaneng.
Ke teng fa, fa bontsi jwa metshameko e e tshwanang le ditiragatso tsa mmino King Kong & Kat le Kings e ntshitsweng gona.
Bobogedi jo e ne e le legae go bagaka ba le bantsi ba teatere, go akaretsa le David Kramer productions.
Kago e e tshwerwe ke musiamo wa District Six.
Mokaedi wa nama-o-sa-tshwere Chrischene Julius, a re go sa ntse go sa lolama gore e tlaa dirisiwa jang mo isagweng.
Mo go rona, go botlhoko thata gore teatere e tsere tshwetso ya go tswala, mme go a bonala gore bat sere nako ya go akanya ka tshwetso e.
Go tswa mo letlhakoreng la rona, e tlile go nna bokhutlo jwa paka mo karolong eno ya toropo ka gonne Fugard e ikemetse sentle jaaka nngwe ya mafelo a setso a kwa Cape Town, go bua Julius.
Go rotloetsa phitlhelelo ya tshedimosetso, Laeborari ya Aforika Borwa ya Difofu (SALB), ka go dirisana mmogo le Lefapha la Botsweretshi le Setso kwa Kapa Botlhaba, e thangkgolotse setudio sa buka ya dikgatiso kwa laeborari ya kwa Mdantsane.
SALB e na le ditumelano le bontsi jwa baphasalatsi go tlhagisa didiriswa ka mafoko a a gatisitsweng le ka dikgatiso tse di nang le modumo.
Setheo seno se tlaa letla baanedi go rekota dibuka tsa batho ba ba sa boneng ka go dirisa didiriswa tsa thekenoloji e e kwa godimo.
Bontsi jwa dilaeborari tsa setšhaba ga di a direlwa go akaretsa ditlhokego tsa batho ba nang le dikgwetlho tsa go bona kgotsa tsa matlho.
Mo mabakeng a le mantsi, ba patelesega go ikaega mo bathong ba bangwe gore ba ba buisetse le gore ba ba kwalele.
Mustafa Lisithi go tswa kwa Mdantsane, ke mongwe wa batho ba ba sa boneng, ba ba solofetsweng go ungwa go tswa mo porojekeng e.
A re o itumeletse kago e ntšwha kwa laeborari.
Bofofu bo dira gore re ikutlwe re sa akarediwe mo go fitlheleleng ditirelo tse di tshwanang le go fitlhelela tshedimosetso.
Ga go na le dithulaganyo tsa khomphiutara tse di diretsweng difofu, ka jalo se, ke sekgoreletsi se re kopanang le sona jaaka difofu, go bua Lisithi.
Mokhuduthamaga wa Kapa Botlhaba wa lefapha la Metshameko, Boitapoloso, Botsweretshi le Setso Fezeka Nkomonye, a re letsholo leno le tla thusa go rotloetsa go ithuta.
Laeborari ke lefelo le le didimetseng thata, ke lefelo le mo go lona o ka fitlhelang tshedimosetso ya poraefete ka jalo, tshwanelo ya bona ya go bona tshedimosetso e gatakilwe nako e e telele.
Re ne re batla go netefatsa gore re ba naya phitlhelelo ya tshedimosetso mo kgweding ya ditshwanelo tsa botho, go bua Nkomonye.
Difofu le tsona di lebagane le dikgwetlho tse dingwe mo setšhabeng mme ba iphitlhela ba tlhaselwa ke disenyi.
Moeteledipele wa SALB, Mandla Ntobela, a re ba leka go ba thusa le ka bokgoni jwa tsa botshelo.
Ka tsela e, puso e leka go netefatsa gore ditshwanelo tsa batho ba e leng difofu le tsona di sireletsegile.
Di a gatakakiwa ka tsela e e rileng ka ntlha ya gore fa ba tsamaya mo mebileng, ba nna mo kotsing ya go tshwarwa poo le go tseelwa dithoto tsa bona.
Gape re ba tlamela ka bokgoni jwa go samagana le dikgwetlho tse di mabapi le se se ka ba diragagelang mo poraefeteng.
Porofense e tshwanetse go aga dilaeborari di le 487 gore baagi botlhe ba kgone go nna le phitlhelelo ya dibuka le tshedimosetso.
Seopedi le mokwadi wa dipina, Griff o fentse sekgele sa 2021 sa naledi e e ipogatsang, barulaganyi ba kgono ya mmino wa Pop ba buile jalo ka Labotlhano.
Seopedi sa Mirror Talk le Forgive Myself se fentse kgaisano magareng ga seopedi sa mmino wa Rap Pa Salieu le Seopedi Rina Sawayama, se mo nakong e e fetileng se fentsweng ke diopedi tse di akaretsang, Adele, Sam Smith, Emeli Sande le Celeste.
Mo tlhogong ya me, ke santse ke goeletsa ka ntlha ya mogala o ke o amogetseng, wa dingwaga di le 20, yo o golotseng dipina di le mmalwa mo ngwageng o o fetileng o tlhalositse mo puong ya gagwe.
E tota e le motlholo: Go tlile jang gore re kgone go fenya sekgele sa BRIT le go tlhagelela ka nako ya leroborobo?
Yo o belegweng ke mme wa kwa China le rre wa kwa Jamaica, Griff, yo o opelang ka ga go ima ga bašwa le boitekanelo jwa tlhaloganyo mo pineng ya gagwe ya sešweng Black Hole, o ne a tlhophiwa go ikgapela sekgele sa Ivor Novello sa dinaledi tse dišwa.
Moletlo wa dikgele wa BRIT o tlaa tshwarwa ka kgwedi ya Motsheganong.
Babueledi ba ga Britney Spears ba tlaa kopa kgotlatshekelo ya kwa Los Angeles ka Moranang go dira semmuso, tloso ya ga rraagwe jaaka molaodi wa gagwe mo ntweng e e sa bolong go simolola ya gore a kgone go laola merero ya gagwe ya ditšhelete ka boena.
Mmueledi wa gagwe, Samuel Ingham, o boleletse kgotlatshekelo ka Laboraro gore o tlaa kopa gore Jodi Montgomery, yo ka 2019 o ne a tlhomiwa jaaka molaodi wa nakwana wa merero ya seopedi se, a fiwe setulo sa leruri.
Ingham o rile o tla tlhagisa boikuelo kwa ditheetsong ka di 27 tsa kgwedi ya Moranang.
Britney Spears wa dingwaga di le 39, o tlhalositse go utlwala ka go dirisa mmueledi wa gagwe mo ngwageng o o fetileng gore, ga a tlhole a batla gore rraagwe a nne le seabe mo mererong ya gagwe.
Maiteko a go mo tlosa a paletswe ka kgwedi ya Phatwe 2020.
Montgomery, motsamaisi le motlhokomedi wa seopedi se, o tsere maemo a ga rraagwe, Jamie Spears morago ga gore a tlhaselwe ke bolwetsi.
Jamie spears e santse e le motlhokomedi wa semolao wa merero ya ditšhelete tsa morwadiagwe, mme jaanong o abelana maikarabelo ao le setheo sa matlole.
Tshekatsheko ya kgotlatshekelo e e neng e tshwanetse e diragale ka Laboraro, ya merero ya ditšhelete tsa naledi ya mmino wa Pop, e ne ya busediwa morago ka kgwedi.
Jamie Spears o ne a tlhomiwa go nna modiradiphetogo ka 2008 morago ga gore morwadie a tsene kwa bookelong go senka kalafi ya bolwetse jo bo amang tlhaloganyo morago ga go nna le go thubega ga tlhaloganyo mo pepeneneng.
Pontsho ya thelebišene ya Tlhakole e e tla sekasekwa go ntse le # freebritney o simolotse ka baetleetsi ba ba gaisang.
Batshegetsi ba #freebritney# ba dumela gore Spears o tshela jaaka motshwarwa le gore o romela matshwao a mo go ona ikopelang gore a gololwe mo diakhaontong tsotlhe tsa gagwe tsa mmedia wa loago.
Vivian Thoreen, mmueledi wa ga Jamie spears, o tlhalositse ka kgwedi ya Tlhakole gore, sebini sa mmino wa Pop ga se ise se kope go khutlisa thulaganyo ya semolao.
E, ke kgang ya rre yo o ikanyegang, yo o lorato, le yo o boineelo, yo o pholositseng morwadie mo seemong se se neng se tshosetsa botshelo jwa gagwe.
Batho ba ne ba mo utlwisa botlhoko.
Ba ne ba mo dirisa, Thoreen o boleletse lenaneo la thelebišhene, Good Morning America mo dipotsolotsong.
Nako nngwe le nngwe fela ba Britney a batla go fedisa botsalano jwa gagwe le molaodi wa gagwe, a ka botsa mmueledi a go tlhatlhela boikuelo go bo fedisa, go bua Thoreen.
Moletlo wa oscars ka Moranang tlaa nna wa kopano ya sebele, e e tlaa tshwarwang kwa ntle ga Zoom mme e lekanyeditswe fela batlhophiwa, batsamaisi le baeng ba bona. Bantshakuno ba buile jalo ka Labone.
Ka ntlha ya leroborobo la Corona, Lenaneo la go fana ka tlotla e e kwa godimo mo intasetering ya difilimi e tlaa tshwarwa kwa seteišeneng sa mokgatlho kwa toropong ya Los Angeles, le kwa legaeng la dikabelo tsa Akatemi kwa bobogelong jwa Dolby kwa Hollywood.
Mongwe le mongwe o tlaa lekolwa, mme go tla nna le setlhopa sa pabalesego sa COVID-19 kwa lefelong leo mo maitseboeng a di 25 tsa Moranang.
Ga go kitla go nna le tsela ya go lebelela lenaneo le mo Zoom, bantshakuno, Steven Soderbergh, Collins le Jesse Stacey Sher ba buile jalo mo lekwalong go batlhophiwa ba ba fetang 200 monongwaga.
Re tlile go e go le monate mo go lona lotlhe ka namana, gammogo le go dimilione tsa filimi baetleetsi ba ba gaisang mo lefatsheng ka bophara, mme re utlwa e se se tla fokotsa maiteko ao, bantshakuno ba tlaleletsa.
Ba ne ba le bone ba tla lemoga ka courtyard mo wa seteišene sa diporo, fa tse dingwe di tlaa bontsha go tshela ka teatere Dolby 12.9 tse dingwe.
Ka tlwaelo, makgolokgolo a a dinaledi tsa difilimi a tlaa kokoana kwa bobogelong jo bo tsenyang batho le 3 400 go bogela lenaneo le, le le tlaa simololwang ka go tsamaya mo tapeiting e e khibidu e tletseng ka batlayaditshwantsho le borra dikhamera.
Mananeo a mangwe a dikabelo mo dikgweding tse di fetileng, a fediisitse dikokoano tsa mo seraleng mme ba dirisa dikokoano tse di rekotilweng pele ga nako kgotsa ditirigalo tsa mo marafatlhetlheng, kgotsa mekgawa e ka bobedi.
Palo ya bobegedi ba thelebišhene e ile kwa tlase, ka di Golden Globes le di Grammy di ngoka palo e nnye mo dingwagasomeng tse dintsi.
Kitsiso ya ditlhopho tsa di Oscars e dirilwe ka Mosupologo, ka terama ya 1930 kwa Hollywood mme 1930.
Mank, e e kwa pele ka dintlha di le 10, e latelwa ke The Father, Black Panther, Judas and the Black Messiah, terama ya puo ya kwa Korea, Minari, Nomaland, MeToo, terama ya ipusolosetso Promising Young Woman, Terama ya bosusu ya kwa Amazon Studio Sound of Metal, le terama ya 1960 ya kwa Vietman ya ntwa ya kwa kgotlhatshekelo The Trial of the Chicago 7.
Ditshwantsho tse di tlhomilweng tsa boronse di le lekgolo, tsa batho ba ba tumileng mo Aforikaborwa di dikaganyeditswe ka dipone tse di tala jaaka karolo ya letsholo la kwa Ireland la go keteka letsatsi la St Patricks.
Ngwaga mongwe le mongwe mafelo a a tumileng lefatshe lotlhe a bonesa dipone go keteka Letsatsi la bosetšhaba la Ireland.
Ngwaga o, pontsho ya Long March to Freedom kwa Century City kwa Cape Town ke lengwe la mafelo a a fetang 600 mo lefatsheng lotlhe go nna botala.
Ireland e na le hisetori e telele ya kgaratlho e Aforikaborwa e lebaneng le yona, go akaretsa le setso, thuto, le ikgatholoso le dikiletso tsa metshameko
Maabane bosigo, ditshwantsho tse di tlhomilweng tsa bagaka ba Aforikaborwa ba kgaratlho ya kgololesego le temokerasi di tshwailwe ka botala go keteka letsatsi la St Patricks.
Letsatsi la bosetšhaba la Ireland la go keteka la setso le ngwao boswa.
Moambasatara wa Ireland mo Aforikaborwa Fionnuala Gilsenan, a re mogwanto wa kgololosego o keteka karolo e e tshwamekilweng ke mokgatlho wa kwa Ireland o o kgatlhaong le tlhaolele go thusa go tlhatlhamoloma mmuso o.
Ka nako e COVID-19 e nyeleditseng ditsela tse di tlwaelegileng tsa go keteka le go etela kwa dinageng tse di kwa ntle, go solofetswe gore go talafadiwa ga mafelo a bagaka go ralala lefatshe go tlaa kopanya batho le go ba gomotsa.
Sebueledi sa porojeke ya ngwaoboswa ya bosetšhaba, Sarah Haines, a re ba solofela gore se, se tlaa naya baagi ba kwa Ireland maikutlo a boagi.
Re solofela gore go tlaa ba naya maikutlo a gore ba sa ntse ba le karolo ya baagi, ke fela gore ba ka se kgone go dira kgolagano ya ka tlhamalalo le bona mo nakong eno.
Re solofela gore ba tla tla go re etela, re solofela gore ba tla nna le dikakanyo tse di akarediwang mo dipontshong tse di tshwanang le dikakanyo tse di raraaneng tse di botlhokwa tsa botho le kgololosego le temokerasi tse batho ba kwa Ireland ba di lwetseng ka bobona.
Embasi ya kwa Ireland ya re, baagi kwa kwa Ireland ba feta 35 000 ka palo, le boswa jwa Ireland ba nnang mo Aforikaborwa.
Botlhokwa jwa letsatsi la St. Patrick.
Nngwe ya difilimi tse dikgolo tse di ka ga mogare wa COVID-19 fa e sale tlhagogo ya leroborobo la mogare wa corona mo ngwageng o o fetileng, Songbird, e kwa diseketeng kwa mafelong a bobogelo mo Aforikaborwa.
Filimi eno, e e kwadilweng le go tsamaisiwa ke Adam Mason mme e eteletswe pele ke K.J. Apa le Sofia Carson, e bua ka dingwaga di le tharo mo isagweng fa maiteko a moento o o kgatlhanong le covid-23 a tlabe a reteletswe, mogare o oketsegile, mme o le bogale thata e bile o bolaya.
Songbird e re bolelela kgang ka ga mokgwa o ka ona batho ba ba tshwaetsegileng ba ntshiwang kwa magaeng a bona, ba patelediwa go ya go nna kwa dikampe tsa batho ba ba tlhaotsweng, tse ba sa tlholeng ba boela gae fa ba le kwa go tsona.
Se ke fa lefatshe le tswelela go lwa ntwa kgatlhanong le mogare wa corona.
Mo Aforikaborwa, palo ya dikgetse tsa mogare wa Corona di oketsegile go ya go 1 532 497 le dintsho di le 51 634.
Moporesitente wa United States, Joe Biden a re ntšwa ya gagwe, modisa wa mojeremane, e e bidiwang Major, e a katisiwa morago ga tiragalo ya beke e e fetileng, mme ga e ise e lelekiwe ka pateletso kwa White House, a tlaleletsa ka gore seruiwa se santse se itlwaetsa botshelo jwa go di dikaganyediwa ke batho ba se se sa ba itseng.
Major ga a loma mongwe le go tsenelela mo letlalong, Biden o boleletse lenaneo la ABC la Good Morning Amerika mo dipotsolotsong tswe di gasitsweng ka Laboraro.
Fa o re o a lebelela o bona batho ba le babedi ba o sa ba itseng, mme ene tiro ya gagwre ke go sireletsa, Biden a tlaleletsa a buela mo badiring ba sephiri ba kwa US le ba bangwe ba modisa yo wa Mojerewane a kopanang le bona kwa 18-Acre (diheketara di le7) kwa White House.
Ke ntšwa e e bonolo.
Diperesente di le 58 tsa batho ba a mo rata.
Se a dirang fela ke go ba latswa le go tsokotsa mogatla gagwe, go bua Biden, yo o fudugetseng kwa White House le dintšwa tsa gagwe tse pedi morago ga go nna moporesitente ka Ferikgong.
Ntšwa e e a katisiwa jaanong. Ga ke a e lelekela kwa gae kwa Delaware, Biden a tlaleletsa.
White House mo bekeng e e fetileng e rile, ntšwa e boetse kwa legaeng la ga Biden fa moporesitente le mme Jill Biden ba ne ba tsaya loeto, mme ga a bua le babega dikgang ka tlhamalalo ka ga tiragalo e e akaretsang badiri ba pabalesego.
Fa a bodiwa gore a Major o tswile mo ntlong ya dintšwa, Biden o rile: Ee.
Biden o tsere Major ka 2018, go tswa setšhabeng se se molemo sa Delaware, gore a tle go nna le modisa wa Mojeremane.
Ntšwa eo, Champ, e setse e itse botshelo jwa kwa Washington.
Biden o tsere Champ ka 2018, ngwaga o ka ona o neng a tlhophiwa go nna Motlatsamoporesitente ka fa tlase ga Tautona Barack Obama.
Bangwe ba lona le ka lebesiwa kwa lefelong la lona la tiro.
Morago ga go neela le go rekisa dimilione tsa moento wa Khorona-19, naga ya India e iphitlhela e tlhaela meento fa palo e ntšhwa ya ditshwaetsego e oketsega mo nageng ya bobedi e e nang le baagi ba le bantsi.
India e fitlheletse ditshwaetsego di le kana ka 200 000 lwa ntlha ka Labone, mme e leka go enta baagi ba yona ka go dirisa meento ya mo nageng.
Go bona dipalopalo di oketsega le tshologo ya bontsintsi jwa balwetse kwa maokelong morago ga gore tetlelelo ya metsamao e fokodiwe, se se dirile gore go nne le phetogo ya melawana ya go dumelela go tlisiwa ga meento ka potlako morago ga go kgapelwa kwa thoko ga badiri ba melemo jaaka Pfizer.
E tla amogela moento wa kwa Russia wa Sputnik V go simolola ka kgwedi e go fitlhelela batho ba ka nna dimilione di le 125.
Pusetso morago ya matlole e ka kgoreletsa e seng fela ntwa ya kwa India ya go fedisa mogare, mme gape le matsholo a meento mo dinageng tse di humanegileng tse di fetang 60, bogolosegolo mo Aforika, ka dikgwedi di le dintsi.
Lenaneo la COVAX, le tshegeditswe ke Mokgatlho wa Lefatshe wa Boitekanelo le moento wa Gavi, le ikaelela go lekalekanya phitlhelelo ya moento mo lefatsheng ka bophara, mme e ikaegile thata mo go dirisiwa go tswa kwa India, khemisi e e kgolo ya melemo ya kwa Asia.
Go fitlha ka kgwedi e, naga ya India e rometse meento e ka nna dimilione di le 1.2 fela.
Motlhankedi yo o nang le kitso ya moento wa kwa India o rile meento e e leng teng e tlaa dirisiwa mo nageng ya rona le fa naga ya rona e lebagane le maemo a tshoganyetso.
Ga gona boitlamo go tswa mo dinageng tse dingwe, o rile jalo.
Lefapha la Merero ya Boditšhaba la India, le le okamelang ditumalano tsa meento le dinaga tse dingwe, le rile mo beke e e fetileng gore tlhokego ya kwa India e tla laola boemo jwa thomelontle.
Tlhogego e setse e bonagala mo mafatsheng a mangwe mo sekemeng sa Covax, mme motlhankedi wa tsa boitekanelo wa UN yo o amegang mo go ntshetshiweng ga meento mo Aforikaborwa o rile: Go nna o ikageli mo motlameding a le mongwe go baka matshwenyego a magolo.
Mokaedi wa Disenthara tsa Afrorika tsa Taolo le Thibelo ya Malwetse, John Nkengasong, o rile mo tshimologong ya kgwedi gore tiego ya ditlamelo go tswa kwa India e ka baka matlhotlhapelo.
Metswedi e le mene e e nang le seabe mo dipuisanong tsa melemo le tshenkelo e rile, dintlha tse di akaretsang tiego kwa India le Covax ya go tsenya diotara, tlhokego ya peeletso, tlhaelo ya didiriswa tse di tala, mmogo le go sa tseye tsia mogare wa khorona kwa gae, go nnile le seabe mo tlhatlogong ya go tlhaela ga moento.
Setheo sa Serum sa India (SII), badiri ba ba golo thata mo lefatsheng ba moento, se dirile maikano a go neelana ka meento ya COVID-19 e ka nnang kana ka dibilione di le 2 go dinaga tsa letseno le le kwa tlase le le le mo magareng, ka bokana ka halofo bo tlaa fitlhelelwa fa ngwaga wa 2021 o ya kwa bokhutlong.
E nnile gape mo tlase ga kgatelelo ya go fitlhelela ditlhokego tsa dipuso tse dingwe, go akaretsa Britain, Canada le Saudi Arabia, magareng ga mathata a lefatshe ka bophara a go dira moento wa AstraZeneca.
Ntlha e nngwe e e kgoreletsang maikalelo a ditlamelo a SIIS, ke ketsaetsego e India e nnileng le yona mo go tsenyeng dipeeletso tse di tsepameng, go bua metswedi e mebedi.
Se, se kabo se e letleletse go oketsa kungo ya moento wa AstraZeneca nako e sale teng, le fa batho ba ba bayang melao ba ne ba ise ba e amogele.
India nako ya dikgwedi tse di ka tlhotlhwa e e ka nang le taolo ya go reka inked e e ka nnang dibeke di le pedi morago ga go amogela astrazeneca indias seritibatsi sa go laola, go ya ka metswedi.
Mo ntlheng e e rileng, SII e feletswe ke leflo la go boloka meento.
Ke ka moo ke tlhophileng gore ke seka ka paka meento e e fetang dimilione di le 50, ka gonne ke ne ke itse gore fa nka paka go feta moo, ke tlaa tshwanelwa ke go e boloka kwa ntlong ya me, Mokhuduthamaga wa SIIU Adar Poonawalla o boleletse Reuters ka Ferikgong.
O rile o dirisitse dibilione tse 20 rupees ($272, milione) go reka meento e le dimilione di le 50, tse setlamo se simolotseng go e kgobokanya go tloga ka kgwedi ya Diphalane.
Le jaanong, puso e reka ditlamelo tsa nakwana go tswa kwa SIIU mo boemong jwa go tlamela ka thulaganyo ya paka telele, go buile mongwe wa metswedi.
SII e kopile dimilione di le $400 go tswa kwa pusong go oketsa bokgoni, mme ga go na boitlamo bope jo bo dirilweng.
Lefapha la Pholo le Lefapha la Merero ya Boditšhaba ga le a tsibogela dikopo tsa go tshwaela ka ga merero ya matlole, tiego ya ditheko le dintlha tse dingwe tsa go ntsha moento kwa India.
Gape COVAX ga e a neelana ka tetla ya thomelo go dinaga tse di tsayang karolo mo SII go fitlha morago ga gore moento o amogelwe ke WHO fa kgwedi ya Tlhakole e le mo magareng, go buile motswedi o o amegang mo letsholong la COVAX.
Motswedi o o rile tiego e, e kaya gore dimilione tsa meento e e tlaleletsang e e kabong e dirilwe fa gare ga kgwedi ya Diphalane le Tlhakole, ga e a dirwa.
Gavi e sireleditse tshwetso ya bona ya go emela tetla e e tshwanetseng pele ba ka tswela pele ka dipeeletso tse di tsepameng.
Le fa e ntse e batlana le batlamedi ba bangwe, e amogetse gore dilo di le dintsi di santse di ikaegile ka badiri ba meento ba kwa India, ba ba tlamelang ka 60% ya meento lefatshe ka bophara.
COVAX e dirile ditumalano tsa go reka meento e e ka fetang bilione e le 1 go tswa kwa SII.
Fela e e amogetsweng kwa tlase ga botlhano ya dimilione di le 100 kgotsa ka jalo di ntse a sii-made astrazeneca moento go ne go solofetswe ka Motsheganong.
SII gape e tshwanetse go dira dimilione tsa meento ya Novavax ya COVAX.
Gavi e ne e solofetse gore SII e tlaa tswelela go gorosa meento ya COVAX ka Motsheganong, mme ka Laboraro, e rile mathata a kwa India a COVID-19 a ka ama se.
Re tlhaloganya bosetlhogo jwa mogare mo India ka nako ya jaanong, le fa go le jalo re solofela go amogela ditlamelo ka bonako jo bo kgonegang, e buile mo emailing e e e romeletseng Reuters.
Ka Labone, India e begile dikgetse di le 200 739 tsa tshwaetsego mo diureng di le 24 tse di fetileng, rekoto ya bosupa ya letsatsi le letsatsi mo malatsing a le robedi, fa dintsho di le 1 038 di isitse palogotlhe ya dintsho go 173 123.
Palogotlhe ya ditshwaetsego di le dimilione di le 14.1 e ama United States fela.
Le fa ba ne ba na le maikaelelo a go fitlhelela batho ba ba leng mo kotsing ba le dimilione di le 300, kgotsa go feta botlhano jwa baagi ba le dibilione di le 1.35 ka kgwedi ya Phatwe, , puso jaanong e atolositse palo e ka dimilione di le 100, ka tsholofetso ya go e oketsa go ya pele.
United States e ipaakanyetsa kgonagalo ya gore go ka nna le tlhokego ya moento o mongwe gape magareng ga dikgwedi di le robongwe go ya go di le 12 morago ga gore batho ba entiwe kgatlhanong le COVID-19, modiredi wa White House o buile jalo ka Labone.
Le fa bokgoni jwa mmele jwa go itwela kgatlhanong le malwetse morago ga moento bo santse bo le ka fa tlase ga dipatlisiso, moento o mongwe mo godimo ga oo o ka tswa o tlhokega, David Kessler, Motlhankedimogolo wa saense wa setlhopha sa COVID-19 sa ga Moporesitente Joe Biden o boleletse Komiti ya khonkerese kwa kopanong.
Monagano wa jaanong jaana ke gore, ba o ba leng mo kotsing ba tlaa tshwanelwa ke go ya pele, o ne a bolela jalo.
Re sa ntse re le foo, Mokhuduthamaga wa Pfizer, Albert Bourla a re batho ba ka tlhoka moento wa boraro wa COVID-19 mo dikgweding di le 12 mme gape ba ka tlhoka go entiwa ngwaga le ngwaga, CNBC e begile e lebisitse mo ditshwaelong tsa gagwe go tloga ka Moranang 1, tse di phasaladitsweng ka Labone.
Tshedimosetso e bontshitse gore meento e e tswang kwa Moderna Inc & Partners, Pfizer Inc le BioNTech SE e tlamela ka tshireletso ya dikgwedi di le thataro, le fa go ise go tlhomamisiwe gore go fitlha leng.
Le fa e le gore tshireletsego eo e nna go feta dikgwedi tse thataro, baitseanape ka kaile gore megare e mengwe ya khorona e e phasalatsegang ka bonako, le e mengwe e e ka tlhagogang, e ka dira gore batho ba tlhoke go entiwa nako le nako go tshwana le fa ba tsaya moento wa sefuba ngwaga le ngwaga.
United States e ntse gape e sala morago ditshwaetsego mo bathong ba ba entileng ka botlalo, Rochelle Walensky, Mokaedi wa Senthara ya go laola le go thibela malwetse kwa US o boleletse komitipotlana ya ntlo ya theetso.
Go batho ba le dimilione di le 77 ba ba entileng kwa United States, go nnile le diphitlhelelo tsa go nna jalo di le 5 800, Walensky o buile jalo, go akaretsa batho ba le 396 ba ba neng ba tlhoka go isiwa kwa bookelong le ba le 74 ba ba tlhokafetseng.
Walensky o rile dingwe tsa ditshwaetso tse di diragetse ka gonne mmele wa motho yo o entileng o sa kgona go lwantsha malwetse.
Fela matshwenyego ke gore mo mabakeng a mangwe, di diragala mo bathong ba ba tshwaeditsweng ke megare e e farologaneng e e kotsi.
Mo tshimologong ya kgwedi e, Pfizer le modirammogo le yona, BioNTech ba rile moento wa bona o na le diperesente di le 90 tsa go thibela COVID-19, ba nopola tshedimosetso ya diteko e e tlhabolotsweng, e e akaretsang batho ba ba fetang 12 000 ba ba tlhabilweng ka botlalo mo nakong ya dikgwedi di le thataro.
Anthony Fauci, ngaka ya maemo a a kwa godimo ya malwetse a a tshelanwang, o solofela gore badiramelao ba kwa US ba tlaa tsaya tshwetso ya ka bonako ya go tsholetsa kgaotso ya moento wa Johnson & Johnson le go o busetsa mo tirisong, o buile jalo mo potsolotsong le Reuters ka Labone.
Ditshwaelo tsa gagwe di tla letsatsi morago ga phanele ya bagakolodi ba senthara ya go laola malwetse le thibelo (CDC) ba diegisitse boutu ya go tswelela ka moento wa J & J mo bekeng eo, go fitlhelela e nna le tshedimosetso e nngwe gape ka ga bokotsi jwa yona.
United States go sale gale mo bekeng eno, e sweditse go kgaotsa kabelo ya moento wa J & J, go batlisisa dikgetse di le thataro tsa tsa go rema ga madi mo bobokong, e e golaganngwang le polatelete e e kwa tlase mo mading.
Fauci o rile kgaotso e ne e le sesupo sa gore CDC le tsamaiso ya dijo le diritibatsi di tsaya tshireletsego ka tlhoafalo.
Ke solofela gore ba tlaa tsaya tshwetso ya ka bonako mo go se, mme ba boele mo tseleng, o buile jalo.
Mme ke dumela gore ba tlaa dira jalo.
Fauci, yo e leng Mokaedi wa Setheo sa Bosetšhaba sa aleji le malwetse a a tshelanwang le mogakolodi wa tsa kalafi wa kwa White House, a re o ne a tshwenyegile ka ga ditlamorago tsa go diegisiwa nako e telele.
Tlhobaelo ke gore fa e diegisiwa nako e e telele, ke moo go tlaa nnang le matshwenyego, e seng fela ka ga moento mme e ka baka go okaoka ka ga moento ka kakaretso, o buile jalo.
Fa e setse e boetse mo tseleng, a re, ke akanya gore re tshwanetse go tswelela ka go gatelela gore ke moento o o nang le bokgoni thata mme o ka dirisiwa, e bile o ka nna le boleng jo bo kwa godimo thata mo lefatsheng ka bophara.
Go rema ga madi go go amanangwang le moento wa J & J, go batla go tshwana le dikgetse tse di bonweng kwa Europe ka moento wa AstraZeneca PLC, mme dinaga tse dingwe kwa Europe di setse di simolotse go ikgatholosa go dirisa meento e ka bobedi.
Denmark ka Laboraro e dirile kitsiso ya gore e tlaa emisa go dirisa moento o o AstraZenecas gotlhelele.
Fa a bodiwa gore a dikgato tseo di tswere pele ga nako kgotsa jang, Fauci o rile, ke akanya gore mo mabekeng a mantsi go ntse jalo, bobotlana go fitlhelela dinaga di lemoga gore a ditiragalo tse di diragala ka kelo e e kwa godimo go feta ka mokgwa wa gale mo baaging.
Go rema ga madi ga go ise bonwe ka tiriso ya meento ya Moderna Inc le ya BioNTech/Pfizer Inc, tse di dirilweng ka go dirisa mefuta e e farologaneng ya thekenoloji e e bidiwang mRNA.
Fauci o rile, dinaga tse di se nang meento e mengwe di tlaa tshwanelwa ke go tlhola bokotsi jwa moento kgatlhanong le matshosetsi a COVID-19, e le yona e golagantsweng le mofuta o o tshwanang wa go rema ga madi mo bobokong.
Fa o na le meento e mengwe, go siame, mme fa o sena yona, o ka tlhoka go bua ka gore o a itse, ke kotsi e nnye thata, o buile jalo.
Seo e tlaa nna kopo ya katlholo e e tlaa dirwang mo isagweng.
Aforikaborwa e rekotile ditshwaetsego tse dintšhwa tsa mogare wa khorona tse 1 372 mo diureng di le 24 tse di fetileng, mme di isa palogotlhe go 1 562 931.
Naga e le yona e begile dikgetse di le 73 tse di ntšhwa tsa dintsho tse di amanang COVID-19 ka Labone.
Se se tlisa palogotlhe ya dintsho go 53 571.
Ka maswabi, re bega dintsho tse dingwe di le 73 tse di amanang le COVID-19: Kapa Botlhaba 13, Foreisetata 6, Gauteng 16, Kwa-Zulu Natal 20, Limpopo 8, Mpumalanga 4, Bokone Bophirima 0, Kapa Bokone 1 le Kapa Bophirima 5, go buile Ngaka Mkhize.
Palo ya pholo e eme go 1 488 060.
Palo e e golang ya diteko tse di dirilweng go fitlha ga jaana e fitlha go 10 259 664.
Palo ya badiri ba tlhokomelo ya boitekanelo ba ba entilweng go ya ka porotokolo ya Sisonke ke 292 623.
Go fitlhelela gompieno, palogotlhe ya dikgetse tse di netefaditsweng tsa COVID-19 ke 1 562 931 palogotlhe ya dintsho ke 53 571 palogotlhe ya pholo ke 1 488 060.
Tona ya Boitekanelo ngaka Zweli Mkhize o tlhagisitse matshwenyego ka dintlha tse di amang matlole, batho, le boeteledipele mo Lefapheng la Boitekanelo kwa Kapa Botlhaba.
Gape o boletse fa a kgotsofaditswe ke lenaneo la togamaano la lefapha la Boitekanelo la kwa Kapa Botlhaba la go tokafatsa boleng jwa ditirelo tsa tlhokomelo ya boitekanelo, mme a re, go santse go na le dikgwetlho tse porofense e tshwanetseng go di rarabolola, tse di tlhodilweng ke boeteledipele jo bo bokoa.
Mkhize o ne a le kwa Qqeberha go sekaseka maemo a bosiamedi pele ga nako ya tlhagiso ya moento.
Tona o etse tlhoko dikgwetlho di le mmalwa mo Lefapheng la boitekanelo la porofense mme o rile, jaanong ke nako ya go tlhoma mogopolo mo go tsa motheo.
Ka nako ya loeto lwa gagwe, Mkhize o ile a ikgolaganya le badiredi ba bagolo le ba amegi ba ba farologaneng ba Lefapha la Boitekanelo.
O amogetse gore ditirelo tsa boitekanelo ka kakaretso ga di bone tshegetso e e lekaneng ya matlole le gore tshuto mo dipalopalong tsa malwetse le koketsego ya baagi di batla go sekasekwa.
Go na le dikgwetlho tsa matlole go ralala Kapa Botlhaba mme re setse re lebeletse seo
Gona gape le ntlha ya metswedithuso ya batho, dintlha tsa makoa mo boeteledipeleng, tsamaiso, mme gape go na le dintlha tse di amanang le mafaratlhatlha mme ka ntlha ya seo, o fitlhela diphatlha di le dintsi.
Mo thulaganyong ya go tlotla, go mo pepeneneng gore ditirelo tsa boitekanelo ga di bone matlole a a lekaneng, ba tlhoka go okelediwa thata.
Tona Mkhize o bua le babegadikgang morago ga go etela mafelo a boitekanelo kwa Kapa Botlhaba.
Badiri ba tlhokomelo ya boitekanelo ba ba nang le kgolagano le NEHAWU, ba ngongoregile pele ga loeto lwa ga Mkhize.
Setheo se tlhagisitse matshwenyego ka ga badiri ba ba iseng ba boele kwa tirong, go latela katoloso ya dikonteraka tsa bona.
Ba lopa gape le kokeletso ya dituelo.
Fa a buisana le badiri, mokwaledi wa kgaolo, Sweetness Sitokwe, a re ditlhokego tsa bona di ikgatholositswe.
Re lopa ditiro tse, badiri ba tlhokomelo ya boitekanelo ba ba ntseng ba tshwerwe makgwakgwa; ba duelwa R3 500 kwa ntle ga dikabelo dipe, ba lopa go newa ditiro tse di tsepameng.
Se ke kgwetlho e re se kitlang re e ineela mo go yona makhomoreiti.
Ga re kitla re ikhutsisa NEHAWU go fitlhela re duelwa dikokeletso tsa rona.
Ga e kake ya nna gore sengwe le sengwe mo nageng se a oketsegang mme dituelo tsa rona tsona ga di oketsege, go bua Sitokwe.
MEC wa tsa boitekanelo wa kwa Kapa Botlhaba Nomakhosazana Meth, o dumela gore dikonteraka tsa badiri ba ba tseneng fa leroborobo la COVID-19 le ne le le kwa godimo, di atolositswe.
Re sa ntse re dumela gore badiri ba konteraka ba ba welang ka fa tlase ga EPW, dikonteraka tsa bona di ne tsa atolosiwa go tloga ka letsatsi la ntlha la kgwedi ya Moranang, le fa go ne go na le tiego e e dirileng gore ba bangwe go simolole mo bekeng e e latelang.
Re sa ntse re dumela gore le tse di atolositsweng ka dikgwedi di le tharo, dikonteraka tsa bona di atolositswe, go bua Meth.
Mkhize gape o akgotse tiro e e dirilweng kwa bookelong jwa Dorah Nginza, koo a ba roletseng lefelo la pelegisetso le le tlhabolotsweng.
A re se se tswa go tirisanommogo e e tsepameng e e tlhomileweng ke Lefapha.
Batho ba le bane ba tlhokafetse kwa Italy ka ntlha ya go rema ga madi morago ga go amogela moento wa COVID-19 wa AstraZeneca, pegelo go tswa kwa khemising ya bosetšhaba ya AIFA e rile jalo ka Labone.
Pegelo ya AIFA ya re ditlamorago tse di farologaneng di ne tsa bonwa morago ga go dirisiwa ga diperesente di le 0.5 tsa meento e le dimilione di le 9.07 e e tserweng fa gare ga di 27 tsa kgwedi ya Sedimonthole le di 26 tsa kgwedi ya Mopitlwe, go fitlha ga jaana, go setse go dirisitswe meento yotlhe ka boraro jwa yona e e e dirilweng ke Pfizer, AstraZenecale Moderna, e e kailweng go nna le matswela a a sa amogelesegang.
Ditlamorago tse di masisi di kwadisitswe mo dikgetseng di le 0.04%.
Matshwao a a botsatsa a begilwe morago ga tiriso ya meento e meraro e, pegelo ya AIFA e buile jalo, bontsi jwa matshwao a a tlhagelelang a akaretsa sefuba, setlhabi mo lefelong la tlhabo le letsapa.
Jaaka dinaga tse dintsi tsa kwa Europe, Italy e emisitse ka boripana meento ya AstraZeneca mo kgweding e e fetileng fa matshwenyego a go rema ga madi a sena go tlhagelela.
E boetse gape e tswelela ka yona go ba dingwaga di le 60 le go feta, morago ga gore balaodi ba EU ba kaye fa mesola ya yona e feta bokotsi jwa yona.
AIFA e rile go na le dikgetse di le 11 kwa Italy, tsa batho ba ba itemogelang mefuta e mebedi ya go rema ga madi morago ga go tsaya moento wa le malwetse a mangwe a a akaretsang ditshika tse di farologaneng tsa madi.
Ba le bane mo go ba le 11 ba tlhokafetse, e rile jalo.
AstraZeneca e rile e leka go tlhaloganya dikgetse go ya batho ba ba farologaneng le ditsela tse di ka kgonang go tlhalosa ditiragalo tse di sa tlwaelegang tse.
Tona ya Tlhaeletsano le Thekenoloji ya Dijithale, Stella Ndabeni-Abrahams, a re, kwa Kholetšheng ya dijithale ya kwa motsesetoropong wa Lenyenye Tzaneen kwa Limpopo, e tla thusa go tokafatsa seemo sa dijithale mo nageng ya rona.
Kholetšhe, e le ya ntlha ya mofuta o mo porofenseng, e ikaelela go ruta bašwa ba metseselegae thekenoloji ya dijithale, jaaka dikhoutu le thutaroboto.
Mongwe wa bana ba re ba fitlhetseng o aga koloi ya roboto e e dirisang disensara.
Anderson Sibanda go tswa kwa sekolong potlana sa Lenyenye, a re, leina la me ke Anderson Sibanda.
Fa ke gola, ke batla go nna mankge wa IT.
Ga jaana, ke tlhama koloi ya roboto.
Ke koloi e e dirisang dibeteri jaaka motlakase.
Ba bangwe ba ba botlana ba kwa metseselegaeng ya kwa Lenyenye, le bona ba ithuta ka ga dilo tse di jaaka tshireletsego ya mafaratlhatlha le tsamaiso ya porojeke ya dijithale.
Ke ithuta kwa akatemi ya CISCO Networking, e e tla kgonang go nthuta ka tsa thekenoloji.
E tlile go nthusa go bona ditiro le go latelela mokgele wa me, go bua mongwe wa bašwa.
Ke nna Nosike Shai go tswa kwa motseselegaeng wa Pharare.
Ke ithuta Project Management mme e tla nthusa go bona tiro.
Moemedi wa Embasi ya Belgium mo Aforikaborwa, e leng Ngaka Geraldine Reymenants a re dikgwetlho tsa ikonomi ya Aforikaborwa di ka rarabololwa ka go tshegetsa dikgwebo tse dinnye le go beeletsa mo ikonoming ya dijitale.
Puso ya Flanders (Kgaolo ya Flemish kwa Belgium) e file kholetšhe ya dijithale e e sa tswang go bulwa kwa Lenyenye matlole a a kanang ka dimilione di le 1.5.
Fa a ne a bua ka nako ya pulo ya Vexos Park Tzaneen kwa Kholetšheng ya dijithale, Tona Ndabeni-Abrahams re naga e tlhoka go beeletsa mo ikonoming ya dijitale ya ikonomi mo lefatsheng ka bophara.
Moporesidente o begile bošeng jaana gore tsela e le nngwe fela e re ka tokafatsang ikonomi ya rona, ke go dira peeletso mo Ikonoming ya dijithale gore e kgone go ikemela lefatshe ka bophara.
Mme o buile ka ga go akaretswa ga bana e sale ba ba nnye.
Dikholetšhe tse dingwe tsa dijithale di tla bula mo isagong, go ralala naga.
Disenthara tsa Aforika tsa Taolo le Thibelo ya malwetse (CDC) di rile di etse tlhoko tswelelopele go tswa kwa US le Aforikaborwa mo tsamaong ya tshekatsheko e e dirilweng mo moentong Johnson le Johnson.
CDC Aforika ya re e tswelela go rotloetsa tiriso ya moento wa AstraZeneca go dinaga go ralala kontinente jaaka dipoelo tsa ona di feta bokotsi jwa ona.
Ke batla go tlhalosa gore thulaganyo ya go bona meento e tswa mo metsweding e e lekanyeditsweng.
Fa o ka lebelela dinaga tse di tlisang palo ya dikgetse e e fetang 60%, di akaretsa SA, Morocco, Tunisia, Ethiopia le Egypt, a tlaleletsa.
AU ya re dipoelo tsa moento wa AstraZeneca di feta go nna kotsi ga yona.
Mo ntshokunong ya melemo mo kontinenteng, Nkengasong a re setlhopha sa tiro se tla kopanngwa go bona tsela ya go ya pele.
CDC ya re disenthara di le tlhano di tla agiwa go ralala kontinente mo dingwageng tse 15 tse di latelang ka go leka go dira diphesente di le 60 tsa meento e e tshwanetseng go dirisiwa mo dinageng tsa Aforika.
Re solofela gore seo se re tla re kgontsha go dirisa mokgwa wa go buisana le dikgaolo tse 5 ka tsela e re tlaa tlhagisang mafelo a a maleba a go enta.
Maikaelelo a rona a bonolo, mme ona ke gore mo dingwageng di le 20 tse di tlang re tshwanetse go kgona go katoga 99% ya meento ya rona mme re romele 40% fela kwa ntle.
Re tshwanetse go kgona go dira diperesente tse 60 tsa meento ya rona mo nakong ya dingwaga tse di fetang tse 20, o bolela jalo.
Tona ya Tlhaeletsano le thekenoloji ya dijithale, Stella Ndabeni-Abrahams, o solofetswe go bula semmuso setheo sa dijithale, Vexospark Tzaneen Digital College, kwa motsesetoropong wa Lenyenye kwa ntle ga Tzaneen kwa Limpopo.
Letsholo leno le ikaeletse go isa thekenoloji ya dijitale go baagi ba kwa metsemagaeng jaaka karolo ya maiteko a go fedisa karogano ya bong ya dijithale.
Kgatelelo ya maikutlo ke nngwe ya dilo tse di bakang mathata a boitekanelo mo lefatsheng ka bophara, mme kalafi e e leng teng gantsi ga e dire kgotsa e nna le ditlamorago tse di sa siamang tse di dirang gore balwetse e emise go tsaya kalafi eo.
Boitekanelo jwa tlhaloganyo ke leroborobo la bobedi morago ga COVID-19: Sadag.
Carhart-Harris o tsibositse gore le fa diphitlhelelo tse di phasaladitsweng mo jenaleng ya melemo ya kwa England di ne di rotloetsa, balwetse ba ba nang le bolwetse jwa kgatelelo ya maikutlo ga ba a tshwanela go leka go ithekela melemo ka bobona.
Seo e tlaa nna phoso ya katlholo, a rialo.
Dipatlisiso di akareditse balwetse ba le 59 ba ba nang le matshwao a a mo bogareng le a a kwa godimo a kgatelelo ya maikutlo, ba ba amogetseng melemo ya psilocybin le placebo, kgotsa escitalopram e e nang le psilocybin e e kwa tlase e e se kitlang e nna matswela.
Popo e ne e totile go netefatsa gore go nna le dibetsa tsa tekelelo e ne e le ka go tshwana jaaka go kgonega go ba tsaya karolo.
Carhart-Harris a re dipoelo tsa batsayakarolo di tsitsinnya gore psilocybin ne e le botlhokwa thata go feta di antidepressants tse dingwe.
Ke akanya gore e simolola go tlhagisa mabaka a tshotlego, o buile jalo.
Setlhopha sa imperial, se se tsamaisiwang ke David Nutt, Moporofesara wa neuropsychopharmacology, se ntse se leka go tlhotlhomisa bokgoni jwa psilocybin mo dingwageng tse dintsi.
Ka ngwaga wa 2016, ba phasaladitse patlisiso e nnye e e bontshang gore psilocybin e ka thusa go fokotsa seemo se se tseneletseng se se itsegeng jaaka treatment-resistant depression.
Maloko a phanele ya boitekanelo ya kwa US ka Laboraro ba tlhagisitse matshwenyego a go busetswa ga mokento wa COVID-19 wa Johnson & Johnsons, le morago ga gore rasaense wa tsamaiso ya dijo le diritibatsi wa kwa US a buile gore go tsibosa batho go ka kgona go fokotsa kgonagalo ya kotsi ya go rema ga madi e e masisi.
Phanele e sekaseka dikgetsi tse di begilweng di le thataro tsa go rema ga madi mo bobokong jwa basadi ba ba amogetseng moento wa J & J, letsatsi morago ga gore bofederale ba emise tiriso ya ona go sekaseka morero.
Aforikaborwa e tshwanetse go rekotiwa 1 599 coronavirus ditshwaetsego tse dintšhwa mo di fetileng, go nna le palogotlhe ya go 1 561 559.......
Naga e rekotile dintsho tsa COVID-19 tse di ntšhwa di le 75 tse di amanang le COVID-19 ka Laboraro.
Se se tlisa palogotlhe ya dintsho go 53 498.
Ka di 3 Motsheganong, re tla amogela meento e le 325 260 meento, go bua Mkhize.
Maabane, Tona ya boitekanelo Tona o rile naga e emisitse nakwana tiriso ya moento wa J & J ka ntlha ya dikgetse tse di begilweng kwa US tsa go rema ga madi.
Puso e kgaotsa go ntshiwa ga moento wa Johnson & Johnson.
Mkhize o ikopetse mo setšhabemg gore se seka sa tshosiwa ke kitsiso ya gore tlhagiso ya Johnson & Johnson e emisitswe mo Aforikaborwa.
Mkhize a re kgang e e tlaa rarabolwa mo nakong ya matsatsi a le mmalwa, Ke dikgato tsa nakwana tsa kelotlhoko.
Ga e se gore re tswala moento wa Johnson & Johnson.
Fa tshedimosetso e sena go nna teng, re na le bonnete jwa gore re tshwanetse go tswelela.
Go ka tsaya malatsi a le mmalwa gore re tswelele mme mo nakong e, re akanya gore e ka nna tsela e e siameng ya go samagana nayo.
Motlatsamodulasetulo wa Komiti ya Bodiredi ya COVID-19, Barry Schoub, o lekile go tlhalosa mabaka a a ka nnang teng, a a bakang tiragalo ya go rema ga madi e e latelang morago ga go tsaya moento.
Se, se latela morago ga gore tsamaiso ya dijo le diritibatsi ya kwa US (FDA) e kaye gore go fitlhetswe dikgetse di le thataro tse di kgethegileng tsa go rema ga madi, go latela go ntshiwa ga meento ya Johnson & Johnson e e fetang dimilione di le 6.8.
Aforikaborwa le yona e emisitse tiriso ya yona, le fa e le gore ga go dikgetse tsa go rema ga madi tse di begilweng mo nageng.
Badiri ba tlhokomelo ya boitekanelo ba ka nna 300000 ba setse ba amogetse moento e le mongwe mo Aforikaborwa.
Schoub a re dipatlisiso di tsweletse go tlhomamisa gore a go na le kgonego ya gore moento o baka go rema ga madi.
Go na le selo se le sengwe se se batlisisiwang, AstraZeneca le J & J ba dirisa se se bidiwang Adenovirus vector, e e se nang bokotsi bope mme e e itsegeng thata e bile e dirisetswa go rwala jini, kgotsa veketara, e e dirisiwang go etleetsa a tsibogo ya tshireletso.
Ke yona veketara e e rileng eo, e e batlang go rwala Adenovirus e e lebeletsweng.
A se e ka nna sona se se dirang gore go nne le go rema ga madi?
Mme ke tshwanetse go gatelela gore mo nakong eno, ga go na bosupi jwa gore go rema ga madi go amana le moento.
Se ke sengwe fela se se batlisisiwang ka nako e.
Bomankge ba tlhalosa go emisiwa ga moento wa COVID- 19 mo Aforikaborwa.
Diphitlhelelo tsa FDA ga di a tshwanela go tsewa botlhofo.
Tona ya boitekanelo Ngaka Zweli Mkhize, a re diphitlhelelo tsa FDA tse di tsitsinyang gore go ntshiwa ga moento wa COVID-19 wa J & J go emisiwe, ga di a tshwanela go tsewa botlhofo.
Morago ga go utlwa ka kgakololo eno, ke ne ka nna le ditherisano tsa tshoganyetso le borrasaense ba rona, ba ba re gakolotseng gore ga re a tshwanela go tsaya tshwetso e e dirilweng ke FDA botlhofo.
Re ikaegilwe ka kgakololo ya bona, re tsere tshwetso ya emisa nakwana go ntshiwa ga moento go fitlhelela kamano fa gare ga go baka go rema ga madi moento wa le Johnson & Johnson di botsolotswa mo go utlwalang, a tlaleletsa.
Mkhize a re bothati jwa Taolo jwa tsa boitekanelo mo Aforikaborwa (SAHPRA) e tla kokoanya tshedimosetso go tswa kwa J & J, FDA le mekgatlho e mengwe go sekaseka maemo pele go gakololwa puso malebana le meento.
Mkhize o solofela gore go emisiwa ga go ntshiwa ga meento ke selo sa nakwana.
Komiti ya kgakololo ya disenthara tsa Taolo ya malwetse kwa US e solofetswe go kopana ka Laboraro go buisana ka ga ditiragalo tse, fa FDA yona e tlaa simolola ka dipatlisiso.
Ditheo tse ka bobedi di a re go botlhokwa gore batlamedi ba tlhokomelo ya boitekanelo ba nne le kitso ka ga kgonego ya ditiragalo tse di sa siamang.
Mmegadikgang wa SABC Sherwin Bryce-Pease o tlhalosa ka ga tshwetso ya USA ya go emisa go ntshiwa ga moento wa COVID-19 wa Johnson & Johnson.
Seabe sa sahpra jaaka bothati jwa Taolo jwa tsa boitekanelo ke go lebelela pabalesego, boleng le bokgoni jwa melemo mo kgatlhegong ya setšhaba mme polokesego ke yona e e botlhokwa thata.
Ke ka moo re tsepamisang mogopolo mo go nngwe le nngwe ya makhubu a pabalesego le go nna kelotlhoko thata.
Re tla nna le puisano fa re sena go tlhaloganya gore a go na le kgolagano mo dikgetse tse di kgethegileng tse kgotsa ga e yo, go bua Moporof Rees.
SAMA tshegetsa tshwetso ya go emisiwa ga go ntshiwa ga meento.
Re sa ntse re le foo, Modulasetulo wa South African Medical Association (SAMA) Ngaka Angelique Coetzee a re, ee, go molemo gore Tona a emise nakwana go ntshiwa ga moento sebaka di ura di le 24 go ya go go di le 48, fa re ntse re kokoanya tshedimosetso e nngwe.
Re tlhoka gape go lebelela batho ba le barataro ba ba kayang gore e ne e le ka ntlha ya moento wa J & J mo go ba ba fetang dimilione di le thataro.
Fa re bua ka tsa boitekanelo, ke palo e nnye thata eo.
O tlhoka go lekanya ka metlha le se se leng botoka, go tlaleletsa Coetzee.
Ngaka Angelique Coetzee o kwa Morning Live.
Mkhize o ikuetse go setšhaba gore se seke sa tshoga go latela kitsiso ya gore tlhagiso ya Johnson & Johnson e emisitswe mo Aforikaborwa.
EFF e ikuela gore o emisa ka yona nako eo.
Mongwe wa basadi o tlhokafetse fa yo mongwe a le mo maemong a a masisi kwa bookelong.
Go tsoga ga mokgotlhwane wa Avian go lemogilwe kwa polaseng ya dikgogo kwa Ekurhuleni, botlhaba jwa Johannesburg, kwa go fitlhetsweng gona dikgogo di le 300 di sule.
Sebueledi sa Lefapha la Bolemirui le Tlhabololo ya Magae le Kabosešwa ya Lefatshe, Reggie Ngcobo, a re di ne tsa romelwa kwa setheong sa patlisiso ya leruo kwa Onderstepoorts mme tsa fitlhelwa di na le mokgotlhwane wa Avian wa H5.
A re polase e ya dikgogo e ne e le karolo ya mokgotlhwane wa Avian wa H5N8 (HPAI) ka ngwaga wa 2017.
Tlhagogo e e dirile gore balemirui ba dikgogo ba fokotse dimilione tsa dinonyane mme ba kopa dinaga tse di mabapi tse di akaretsang Zimbabwe, Namibia le Botswana gore ba seke ba amogela dikgogo tse di romelwang go tswa mo Aforikaborwa.
Ngcobo re polase e kgapetswe kwa thoko.
A re digaka tsa diphologolo di batlisisa tsenelelo ya tlhagogo le mofuta wa mogare.
Re ikuela go batho ba rona gore ba dige makgwafo.
Ga go tshokege gore ba tshoge.
Re rotloetsa balemirui ba rona mmogo le bao ba tshwarang dinonyane gore ba di dirisetse go tshameka ka tsona kgotsa kgotsa ba di ise kwa dizuu.
Tlosa dinonyane mo dikgaolong tse di etelwang ke dinonyane tse di tlhaga, laola go tsena ga batho mo matlong a bona a dinonyane, tila go tlamela ka dijo le metsi ka tsela e e ngokang dinonyane tse di tlhaga.
Lefapha ga jaana le dira ka natla go netefatsa gore re bona dipholo mme re tlaa kgona go ntsha dikgakololo tse di tshwanetseng, go tlaleletsa Ngcobo.
Balwela kgololosego ba maloba go tswa mo mekgatlho ya kgololesego e e amanang le makoko a sepolotiki a a farologaneng ba tshameka karolo e e botlhokwa thata mo go lwantsheng botlhoki ka mananeo a temothuo mo kgaolong ya Kapa Botlhaba ya OR Tambo.
Ba dira mo tshimong ya diheketara tse robedi e e ntshang ditapole kwa motseng wa kwaMbiza kwa ntle ga Ngqeleni.
Ka ketleetso ya matlole go tswa kwa masepala, porojeke e ne gape ya tlholela bašwa ba ba sa direng ditiro.
Ratoropo wa OR Tambo, Thokozile sokhanyile, o tlhalositse porojeke e jaaka porojeke e e tswileng diatla.
Ke porojeke e e diretsweng batho ba ba neng ba lwela kgololosego mme batho bao ke bagaka ba MK, SANDF le ba bangwe ba e rileng fa re kopa gore ba tle ka porojeke ba tla ka ditapole tse, go bua Sokhanyile.
Diporojeke tsa mofuta o di thusa ka tshireletsego ya dijo.
Ba ba amegang mo porojekeng e ba re go tlamela batho ba ba humanegileng ka dijo go botlhokwa mo go bona.
Jongilizwe Mpokwana, mongwe wa bone, a re, jaaka re le masole a maloba, fa re boa kwa sekgweng re ithutile sengwe, jaaka go lema ditapole.
Go fitlha ga jaana, re itumelela gore re ithutile.
Ke itumetse thata.
Rraagwe Xoliswa Mpongwana, yo a tlogetseng lefatshe le le ka kwano o dutse dingwaga di le dintsi kwa botshwarwa.
Le ena o nnile le seabe mo tshimolong ya temo ya ditapole pele ga a tlhokafala.
Mpongwana re bobotlana rraagwe o ba tlogetse ka bokgoni jwa go lema lefatshe.
Go fitlha ga jaana, ke ithutile gore go dirisa mmu go botoka ka gonne ga go tlhole go na le ditiro.
Batho ba latlhegetswe ke ditiro ka ntlha ya COVID-19.
Ka jalo, ka go dirisa mmu o, o rre a re tlogeletseng ona, ke akanya gore re tlile go tshela mo isagweng, o bua jalo.
Batsayakarolo mo porojekeng ba na le maikaelelo a go tsena mo kgwebong ya bolemirui
Mmeyara sokhanyile a re, mo gae, mmaraka o dira sentle thata gonne ditapole di a batlega.
Fa re sena go kotula ditapole tse, di tlaa ya kwa mmarakeng, koo ba tla di tlhaolang le go di tlhatswa mme di tla rekisiwa.
Go na le batho ba ba tlileng go tsaya ditapole tse.
Ka jalo, le mo motseng mo, batho ba a thusa e bile ba tlile go fitlhelela dikgono tse di tlhokegang, go tlaleletsa meyara.
Balwela-kgololesego ba maloba ba batla go tsena mo kgwebong ya bolemirui mme ba solofela go bona lefatshe go fitlhelela toro ya bona gareng ga dikgwetlho tsa fense, dipalangwa le didiriswa.
Bothati bo dirile taolelo ya gore batho botlhe ba ba tsenang mo lefelong leo ba tsay diteko tsa COVID-19.
Fela bontsi jwa baineedi ka Latshipi ba ne ba kgobokane kwa nokeng kwa ntle ga Dimaseke, go tletse matshwititshwiti a batho.
Motsaisi wa Taolo ya malwetse kwa China a re naga e akanya ka go tlhakatlhakanya meento ya COVID-19, jaaka mokgwa wa go oketsa kgono ya melemo.
Tshedimosetso e e leng teng e bontsha gore meento ya kwa China e saletse kwa morago mo go e mengwe e e akararetsang Pfizer le Moderna fa go lebeletswe bokgoni, mme ga e tlhoke maemo a a rileng a thempereitšha kwa e bolokiwang teng.
Meento e e leng teng ga jaanong jaana e na le dielo tse di kwa godimo tsa tshireletso, Gao Fu, Mokaedi wa ditikatikwe tsa go laola malwetse le thibelo kwa China, o buile jalo kwa khonferenseng kwa toropong ya Chengdu kwa China ka Lamatlhatso.
Kento ya go dirisa meento ya setegeniki e e farologaneng e a akanngwa, a rialo.
Moento wa COVID-19 o o tlhamilweng ke Sinovac ya wa China o lemogilwe o na le kgono e e kwa godimonyana ga 50% kwa ditekong tsa setliniki tsa kwa Brazil.
Patlisiso e e kwa thoko ya kwa Turkey e rile o na le kgona ya 83.5%.
Ga go na tshedimosetso e e tletseng e e golotsweng ka ga meento e e dirilweng kwa Sinopharm kwa China.
E rile meento e mebedi e e tlhamilweng ke yuniti ya yona e na le kgono e e kana ka 79.4% le 72.5 %, go ikaegilwe ka dipholo tsa nakwana.
Badiri ba meento e ka bobedi ba na le tshedimosetso ka ga meento ya bona ya COVID-19 e e supang kgono ya go tsamaelana le tseo di tlhokwang ke World Health Organisation, ba Phanele ya WHO ba buile jalo ka Mopitlwe.
China e rometse dimilione tsa meento ya yona kwa moseja, mme batlhankedi ba puso ba dirile ka natla go sireletsa meento e, le fa ba ne ba botsa dipotso ka ga pabalesego le bokgoni jwa meento e mengwe.
Tona ya Boitekanelo Zweli Mkhize o dirile kitsiso bošeng jaana gore naga e fitlhetse meento e e ka fetang dimilione di le 50 go tswa kwa dikhemising tse di kgolo, Pfizer le Johnson & Johnson.
Thebolelo ya ditirelo e solofetswe go simolola moragonyana mo kgweding eno.
Meento ya COVID-19 e feta dimilione di le 50 di ntse di ka COVID-19 e gorogile mo SA.
Modulasetulo wa SAHPRA Moporofesara Helen Rees a re ditlamorago ke tse di tlwaelegang.
Ke akanya gore batho ba ka batla go boela kwa tlwaelong.
Ba batla go boela kwa matshelong a bona a a tlwaelegileng mme re ka se kgone go dira jalo.
Re tlile go dula ka dimaseke, go katogana le palo e e lekanyeditsweng kwa mafelong fa re sa ise meento kwa bathong.
Se re se buang go mongwe le mongwe ke re etse tlhoko ditlamorago tse di sa tlwaelegang.
A re tlaa bona di le mmalwa?
Gongwe ka meento e e farologaneng re ka dira sentle, mme go gatelela, mme se re buang ka sona ke go sireletsa baagi le go dira gore setšhaba se tswelele ka matshelo a sona gape.
Dipoelo tse di kana kang fa di bapisiwa le bokotsi jwa ditlamorago tse di kgethegileng tse?
Go itsise ka ga patlisiso ya tiriso ya moento wa AstraZeneca: Stuart Smith
Meento e feta dimilione di le 100 e rebotswe kwa nageng ya Asia kwa bokhutlong jwa Mopitlwe monongwaga.
Mmegadikgang wa maloba wa kwa KwaZulu-Natal Zanele Buthelezi yo ga jaana a dulang kwa Beijing, China, o amogetse moento bošeng jaana.
O ne a bua le mmegadikgang wa SABC, Genevieve Lanka ka matsapa a a tserweng ke naga go fedisa go tshwaetsana ka mogare wa Corona.
Wuhan e fetsa ngwaga e le ka fa tlase ga kiletsomesepele.
Ka kgwedi ya Ferikgong 2020, fa dikgang tsa go runya ga mogare kwa toropong ya Wuhan kwa China di ne di tlhagelela, Zanele o ne a le kwa malatsing a boikhutso kwa Durban.
E ne e le mo dikgannyeng mme e rile go bona bobegadikgang bo go bega ka ga mogare o o tlhasetseng kwa China, ke ne ka boifa gonne ke ne ke tshwanetse ke go boela kwa China ka nako eo.
Fa ke fitlha kwa ntlong ya me ke ne ka tshwanelwa ke go nna matsatsi a le 40 ke ikgapetse kwa thoko le go nna mo ntlong, mme ke ne ka felelwa ke dijo.
Ka jalo ke nnile le ketsaetsego e ntsi thata fa COVID-19 e ne e simolola mo China.
Kwa tshimologong ya leroborobo la mo nageng, China e ne ya ikarabela ka letsogo le le maatla.
Ngwaga morago ga moo, Zanele a re toropo eo e dira sentle thata.
Mme jaanong dipegelo tse re di bonang go tswa kwa toropong eo ke gore ke toropo e e tletseng botshelo, batho ba boetse kwa go yona, bajanala ba boile, dikgwebo di butswe.
China e simolotse lenaneo la go entiwa ka 2020.
Naga e baakantse mafelo a le 74 000 a go enta mo dikgaolong di le 15.
Zanele ke mongwe wa baagi ba le dimilione ba ba amogetseng moento wa COVID-19.
Ena, mmogo le setlhopha sa baditšhaba, ba ne ba letlelewa go enta kwa Beijing mo bekeng eno.
Zanele re thulaganyo e ne e le bonolo mme e nonofile.
E simolotse ka go netefatsa tshedimosetso ya gago, go netefatsa karata ya gago ya tshireletso ya loago, kwa ba neng ba kwalolola tshedimotsetso ya gago yotlhe teng.
Morago ga moo re ne ra tshwanelwa ke go saena foromo ya tumelelo e e go itseseng ka dikotsi le go go bolelela ka moento o o tlileng go o amogela, ka nako eo re ne re amogela moento wa Sinovac, o o tlhamilweng mo China.
Meento yotlhe e e tsamaisiwang e tlhamilwe gona mo China.
China e dirisa mefuta e mebedi ya meento e e dirisiwang mo lenaneong la go enta, Sinovac le Sinopharm.
Bobedi jwa yona bo tlhamilwe kwa China.
Dingangisano ka pabalesego le tshireletsego ya meento ga di ise di lebalesege mo go Zanele, le fa go ntse jalo, a re go na le ketsaetsego e nngwe e o nnang le yona fa o lebagane le go tsaya moento.
Ke ne ke tlhobaela go le gonnye.
Ga ke motho yo o ratang dinalete.
Ke ne ke le pelokgale, waitse fa o tshwanetse go dira selo.
Ee, ga ke a utlwa le fa nalete e tsena.
Ke ile ka lebelela kwa thoko.
Ga ke a e utlwa go nne e le nnye e bile e le ka bonako.
Ga ke a dutla madi a mantsi, ga ke a ikutlwa ke le mo botlhokong bope fa ngaka kgotsa modiri wa tlhokomelo ya boitekanelo a ne a tlhaba moento mo letsogong lame.
Zanele a re o lemogile gore kelotlhoko ke karolo e e botlhokwa ya tsamaiso mme badiri ba tlhokomelo ya boitekanelo ba dula ba le teng go baya ditlamorago tse di ka nnang teng leitlho.
Morago ga go entiwa, re ne ra tshwanelwa ke go ya kwa lefelong la kelotlhoko gaufi le kwa re entilweng gona.
O ya go nna metsotso e ka nna 30, kwa ba tla bong ba etse tlhoko gona gore moento o go tshwere sentle kgotsa nnyaa.
Bontsi jwa batho koo bo ne bo ituletse fela.
Ga go a nna le ditlamorago dipe tsa moento go ya ka moo ke boneng ka teng fa ke ne ke letile metsotso e le 30 e ke neng ke tshwaetse ke go e leta.
Go ne go na le baithaopi ba le bantsi, dingaka tsa kalafi ka jalo re ne re tlhokometswe sentle, ka tshwanelo.
Batho ba ne ba araba dipotso tsa gago fa o ne o na le tsona.
Pele ga go tsamaya kwa kampeng ya moento, Zanele o ne a newa melao e e gagametseng ya tlhokomelo.
Ba rile efoga go nwa bojalwa, o seke wa nwa bojalwa bope, se se neng se le bonolo mo go nna gonne ga ke nwe bojalwa.
Gape, ga ke je dijo tse di nang le pepere le dijo tsa lewatle.
Go se tlhape mo diureng di le 24 tse di latelang.
Ke ne ke tshwanetse go nna pelokgale, mofufutso le sengwe le sengwe, ka gonne batho ba a fufula.
China e dirile kgatelopele e e bonalang mo go lwantsheng leroborobo la COVID-19 mo melelwaneng ya yona.
Ka di 9 tsa Moranang, ke dikgetse di le 14 fela tse di neng di begilwe tsotlhe tse go tswa go batsayaloeto ba kwa dinageng di sele.
Zanele re katlego e e fitlheletswe ke ke dipuso le go ikarabela ka thata, le kobamelo ya baagi.
Re ka tswa re ne le lebeletse dikgato tseo jaaka bosetlhogo le go tsholwa makgwakgwa thata.
Mme se se bontsha gore maikaelelo e ne e le go laola leroborobo le go netefatsa gore ga le anamele kgakala le kwa ntle ga tikologo e e rileng.
Se sengwe se se se dirileng ke tirisanommogo e batho ba kwa China ba e bontshitseng ka nako eo.
Ba ne ba ikemiseditse go reetsa se puso e se buang mme bad ula kwa magaeng a bona.
Pego ka Genevieve Lanka.
Thoromo ya lefatshe e e bogolo jwa 5.9 kwa setlhaketlhake sa Java kwa Asia ka Lamatlhatso e bolaile motho a mongwe le go senya dikago kwa ditoropong di le mmalwa, dipegelo tsa bobegakgang di buile jalo.
Thoromo e e ne e utlwala kwa ditoropokgolo le ditoropo tsa go kgabaganya Botlhaba jwa Java, legae go batho ba le dimilione di le 40.7, le diporofense tse di mabapi, go akaretsa setlhakatlhake sa Bali, Indonesia. Bobegakgang bo begile.
Motho a le mongwe a tlhokafetse kwa Lumajang morago ga go wela ke letlapa le le neng le wa, dikgang tsa webosaete Detik.com di begile jalo, di nopola modiredi wa toropo.
Dipegelo tsa tshenyo di akaretsa dikago tsa palamente, sekolo, bookelong le dintlo kwa ditoropong le mmalwa, fa sefikantswe se se golo sa tshwene kwa phakeng e e kwa toropong ya Batu se latlhegetswe ke tlhogo ya sona.
Balaodi ba Setheo sa matlhotlhapelo a bosetšhaba ba ne ba sa ntse ba tsaya setoko ya tshenyo.
Thoromo e e otlile mo lewatleng la kwa India, dikolometara di le 90 (dimmaele di le 57 ) mo Borwa Botlhaba jwa kwa Java.
E ne e le bogolo jwa 5.9 mo botennye jwa dikilometara di le 96, European-Mediterranean center e buile jalo, morago ga go bua kwa tshimologong gore e ne e le bogolo jwa 6.8...
Bidio e e neng e bontshiwa mo mmedieng wa botsalano e bontshitse batho ba tswa ba taboga ka mo gare ga mmolo kwa toropong ya Malang fa go ne go na le thoromo.
Ke utlwile thoromo e gabedi, la ntlha metsotswana e le mebedi mme ya emisa, mme morago ga moo ga roroma gape metsotswana e le metlhano, Edo Afizal, modiri kwa hoteleng ya kwa Blitar, o boleletse Reuters ka mogala.
Gompieno jaana, palogotlhe ya dikgetse tsa COVID-19 ke 1 242 556 Palogotlhe ya dintsho ke 53 226 palogotlhe ya pholo ke 1 481 637 mme palogotlhe ya meento e e tsamaisitsweng ke 288 368.
Motlatsa Tona mo kantorong ya Moporesitente, Thembi Siweya, a re o kgotsofetse ka kitsiso ya lenaneo la go entiwa la COVID-19 kwa Mpumalanga.
Shongwe siweya ba go tlhokomela maemo a bosiamedi ya Legato la 2 la Lenaneo la go entiwa ya diporofense.
O ne a tsamaya le Mokhuduthamaga wa Boitekanelo, Sasekani Manzini.
Bookelong jwa Shongwe ke nngwe ya mafelo a moento wa COVID-19 mo Mpumalanga.
Ga jaana, lenaneo le le lebelela pele badiri.
Badiri ba tlhokomelo ya boitekanelo ba ka nna 16 000 mo go ba ba fetang 51 000 mo porofenseng ba setse ba amogetse moento ga jaana.
Porofense e emetse meento e mengwe gore e kgone go tswelela ka kgato ya ntlha ya lenaneo.
Bontsi jwa badiri ba amogetse lenaneo la go entiwa mme ba re le tla thusa go fokotsa tlhobaelo ya go tshwaetswa ke COVID-19.
Mpumalanga ga jaana e rekotile dikgetse tsa COVID-19 tse di fetang 64 000 le dintsho tse di ka fetang 1 300.
Ke itumetse thata gore le fa ka dinako tse dingwe go nna le letshogo la gore go tla nna le ditlamorago.
Ke setse ke bone bangwe ba badirammogo le nna.
Ba tsere moento moento mme ga ba a itemogela ditlamorago dipe.
Ke ikemiseditse go tsaya kgato e e nang le bokotsi.
Re itumeletse moento thata gonne re dira ka fa tlase ga maemo a a masisi.
Ka dinako tse dingwe, balwetse ba fitlha ba gateletswe thata.
Selo se se maatla, mme re ka kgona go itshireletsa gammogo le ba malapa a rona, go bua badiri ba tlhokomelo ya boitekanelo.
Go fitlha ga jaana, porofense e amogetse meento e le 17 000.
Manzini a re mafelo a mangwe a a bulwa go baakanyetsa legato la bobedi la Lenaneo le.
Re kgonne to enta 16 624.
Re rulaganya go dira mafelo a mangwe mo porofenseng ka gonne go tla go fitlha jaanong, re saletswe ke meento e le 941 e re santseng re e dirisang.
Mafelo a a setseng a akaretsa Evander, le Kwamhlanga.
Gape re a go bula mafelo a magwe kwa Embuleni le kwa bookelong jwa kwa Themba, go bua MEC.
Fa a ne a tlhalosa go kgotsofala ga gagwe ka mokgwa o lenaneo le tsweletseng ka ona go fitlha ga jaana, Motlatsa Tona Siweya o amogetse gore go na le tlhokego e e kwa godimo ya didiriswa.
Ke itumeletse thata ka ntlha ya gore ba ne ba kgona go tlhopha lefelo mme ba re lefelo le, le tla dirisetswa moento.
Fa o tla go enta, go na le mafelo a go tsena a a farologaneng; Go na le kgaogano magareng ga gago le balwetse ba ba tlwaelegileng le ba bangwe.
Re kgatlhegile thata, a rialo.
Boporesidente bo tlhokomela lenaneo la moento wa COVID-19 go ralala naga.
Ga jaanong jaana, dikgetse tsa COVD-19 mo lefatsheng lotlhe di eme go palo e e fetang dimilione di le 134.5 108.3, fa dipalo tsa pholo di feta dimilione di le 108.3 le dintsho di le dimilione di le 2 915 013.
Mo Aforikaborwa, palo ya dikgetse tse di tlhomamisitsweng e fetile dimilione tse 1.5, fa palo ya dintsho e tlhatogetse go 53 173.
Aforikaborwa e na le bokgoni jwa saense jwa go ka tlhama kalafi ya yona ya COVID-19.
Seno se tlhageletse ka webinara e ne e le ka ga karolo ya patlisiso ya saense mo go tlhofofatseng lerobororo la COVID-19 mo nageng ya rona.
Webinara e, e ne e tsenetswe ke ba Lefapha la Saense le Thekenoloji (DSI) le South African Health Products Regulatory Authority (SAHPRA).
Mokaedi-Kakaretso wa Lefapha la Saense le Thekenoloji, Ngk Phil Mjwara, a re o solofela gore kitsiso e tla dirwa mo dikgweding tse 18 tse di latelang, ya gore ba bokgakala jo bo kae ka go netefatsa gore go itlhamelwe meento mo nageng.
Ngaka. Mjwara a re go botlhokwa go kopanya mafapha a puso le ditheo tse di thusang go kgona go tlamela ka ditšhono tsa Lefapha le go gokaganya le go tlhalosa tshedimosetso e e matswakabele le basekaseki ba.
Motlhankedi Khuduthamaga-Mogolo wa SAHPRA, Ngaka Boitumelo Semete-Makokotlela a re ba tshegetsa itshimololelo ya fa gae ya meento ya COVID-19.
Ke akanya gape gore naga ya rona e itemogetse leroborobo leno jaaka tšhono ya go nna le maikaelelo a togamaano ya bosetšhaba e e bonalang, go re kgontsha go aga bokgoni jo, mme ke yona karolo ya botlhokwa eo.
Go mo pepeneneng gore go na le maikaelelo a sepolotiki.
Go mo pepeneneng gore go na le tshegetso e e tswang kwa pusong.
Go mo pepeneneng gore go na le tshegetso go tswa mo go rona jaaka balaodi, a rialo.
SAHPRA ya re ga jaana e tshwaragane le go sekaseka Sputnik V, SinoVac, le meento e mengwe ya COVID-19 pele e ka rebolwa.
Aforikaborwa ga jaanong jaana e enta badiri ba tlhokomelo ya boitekanelo ka moento wa Johnson & Johnson o o amogetsweng semmuso.
Batho ba feta 200 000 ba setse entilwe go fitlha ga jaana.
Go batho ba ba entilweng, ba le 17 fa diteko tsa bona COVID-19 di bontshitse fa ba tshwaetsegile, se ke morago ga malatsi a le 14 a go entiwa.
Ga re ise se dire patlisiso e e feletseng.
Re sekaseka dipholo tsa beke nngwe le nngwe, re setse se fetile halofo ya maduo.
Se re tota re se batla ke go bontsha ka patlisiso e, ke gore e dira jang mo maemong a botshelo jo bo tlwaelegileng.
E go thibela go bona bolwetse jo bo feteletseng, e go fa tshireletso ya 85% kgatlhanong le bolwetse jo bo tseneletseng mme e neelana ka 100% ya tshireletso kgatlhanong le loso, go bua Goga.
80% ya batho ba begile ditlamorago tse di tlwaelegileng, tse re neng re di lebeletse; Letshoroma, go opiwa ke tlhogo, mmele o o botlhoko, mesifa e e botlhoko, ka jalo a ke matshwao a mokgotlhwane.
Re solofetse go bona ditlamorago tsa mofuta o.
Re itemogetse ditlamorago tse di dingwe tse di tshwanang le bolwetsi jwa vasovagal, kwa batho ba neng ba ngatega.
Ga re ise re bone batho ba le bantsi, a le mongwe kgotsa ba le babedi.
Didiriswa tsa Facebook Inc tse di akaretsang WhatsApp, Messenger le Instagram di ne di sa dire go diketekete tsa badirisi ka Labone, go ya ka webosaete ya Downdetector.com.
Dipego go tswa go badirisi ba di bontshitse mathata a a fetang 112 000 mo webosaeteng ya Facebooks, fa badirisi ba Instagram ba le 101 000 le badirisi ba WhatsApp ba le 516 ba bagile mathata go tloga ka 6 PM ET.
Facebook ga e a araba ka nako e e kopilweng go araba ka yona.
Go sa dire ga tsona go ka ama badirisi ba bantsi thata.
Tirelo ya Sepodisi sa Aforikaborwa (SAPS) e sireleditse batlhankedi ba yona ka gore ba ka bo ba ne ba ile kwa lefelong la tiragalo ya tekeko e e belaelwang kwa Zandspruit, Bokone jwa Johannesburg, fa setšhaba se ne se sa ba thibela go ya koo.
Pelenyana, moeteledipele wa setšhaba o rile tiragalo e, e ka bo e sa diragala fa sepodisi se ne se fitlhile ka nako.
Moeteledipele wa baagi kwa Zandspruit kwa Gauteng, o tlhalositse e le tiragalo e e tshosang ya go batla bosiamisi e e tlogetseng banna ba le 4 ba tlhokafetse le ba bangwe ba le 5 ba gobetse.
Themba Mchunu a re sepodisi se ka bo se dirile go le gontsi go tila loso lwa banna ba ba iteilweng go fitlhelela ba tlhokafala le go fisiwa ga baagi ba bangwe.
Tiragalo e e tlogetse banna ba le bane ba tlhokafetse le ba le batlhano ba gobetse thata kwa mafelong a baipei ka Laboraro.
Se ke morago ga gore baagi ba ba neng ba šhakgetse ba tseye banna ba bašwa ba le robonngwe b aba ise kwa lebaleng la metshameko ya selegae mme ba ba itaya morago ga go ba latofatsa ka go sotla setšhaba.
Baagi ba ile ba fisa banna ba ka molelo.
Batho ba ka nna 200 go tswa kwa lefelong la baipei kwa Zandspruit ba latofaditswe ka go tlhasela setlhopha sa basimane ba le 9 ba ba neng ba belaelwa ka go kgothosa batho mo lefelong.
Mmueledi wa sepodisi, Kay Makhubele a re ga go na lebaka.
Koloi ya Setheo e ile kwa lefelong la tiragalo morago ga go bidiwa mme batho ba ba ka nnang 200 ba ne ba tlhasela sejanaga seo ka matlapa mme se ile sa boela morago go ya go batla thuso, ke moo batho ba ileng ba phatlalala gona.
Fa sepodisi se sa arabe go na le tsamaiso e e tshwanetseng go latelwa, fa ba sa bone thuso go tswa go sepodisi ba tshwanetse go etela Molaodi wa seteišene go bua le ene kgotsa Molaodi wa kgaolo.
Ka jalo ga ba kake ba dira maipato a gore ba bolaile batho gonne sepodisi se ne se sa ba tlhage thuso.
Moporofesara Goga a re mo Aforikaborwa, batho ba setse ba tsentse tirisong diphetogo tsa boitsholo go tokafatsa boitekanelo jwa bona mo isagweng.
Go tsere leroborobo go re ruta gore boitekanelo ga se fela go tlhokega ga bolwetse.
Ke maemo a go itekanela ga loago le mo mmeleng.
Go tsere leroborobo gore bontsha gore boitekanelo bo kopanetswe.
Ga go na motho yo o tla itekanelang ba bangwe ba sa itekanela.
Boitekanelo jwa botlhe ke se re tshwanetseng go se lwela.
Ga re ise re bo fitlhelele.
Naga e rekotile dintsho tse dintšhwa tse 37 tse di amanang le COVID-19 ka Labobedi.
Se se isa palogotlhe ya dintsho go 53 032.
Dipalo tsa pholo di eme go 1 478 820.
Palo ya diteko tse di dirilweng go fitlha ga jaana ke 9 995 431.
Palo ya badiri ba tlhokomelo ya boitekanelo ba ba entilweng go ya ka porotokolo ya Sisonke e eme go 272, 438.
Tona ya boitekanelo Ngaka Zweli Mkhize bošeng jaana o rile maikaelelo a puso e ne e le go enta 67% ya baagi kwa bokhutlong jwa ngwaga ono.
Tokololo ya Palamente ya DA le mmueledi wa tsa boitekanelo, Siviwe Gwarube a re, SAHRC e tshwanetse go batlisisa se a se bitsang a re ke go retelelwa ga puso go diragatsa ditshwanelo tsa MaAforikaborwa.
Go ya ka Lefapha la Pholo badiri ba tlhokomelo ya boitekanelo ba feta 272, 000 mo nageng ya rona ba setse ba entilwe go fitlha ga jaana.
Baitseanape bangwe ba re naga e tla tlhoka meento e ka nna 250 000 letsatsi le letsatsi mo dikgweding tse tharo go ya go di le nne go fitlhelela maikaelelo a yona a meento.
Moporofesara Tulio de Oliveira go tswa kwa setheong sa dipatlisiso kwa KwaZulu-Natal a re naga e tlhoka go fitlha kwa maemong a go enta setšhaba ka kakaretso ka bonako.
Tona ya Boitekanelo, Ngaka Zweli Mkhize le Mokaedi wa WHO mo Aforikaborwa, e leng Ngaka Matshidiso Moeti, ba tla tshwara webinara ya letsatsi la bosetšhaba la boitekanelo.
Webinara e e ikaelela go tlhola temoso ka ga boitekanelo le tekatekano le go maatlafatsa matsapa a go akaretsa botlhe go tsa boitekanelo le pabalesego ya pholo mo Aforikaborwa.
Ngaka Zweli Mkhize a re meento e le milione ya Johnson & Johnson e tla goroga ka Moranang.
Winde a re, ke [re] tlhoka go nna le meento gore re kgone go boela tirong.
Ke nnete gore re mo kgaisanong jaaka rona re le porofense le leka go bona meento ya rona.
Kwa bokhutlong jwa kgwedi re ne re se setse re ikgolantse le ditlamo di le barekisi ba le 28.
Ke akanya gore re dirisa lenaneo la Sisonke go bona gore re ipaakantse go le kana kang.
Re solofetse meento e mengwe e le 30 000 jaaka karolo ya J & J go simolola.
Diketekete tsa batho di boetse kwa gae morago ga go iketla kwa mafelong a a farologaneng a boikhutso mo mafelong a beke.
Ngaka ya malwetse a leroborobo, Ngaka Jo Barnes, a re go tlalatlala ga batho go ka tswa go bakile go anama ga mogare wa COVID-19
Ka kopo nna moagi yo o nang le maikarabelo o lebelele matshwao.
Fa o ikutlwa okare o na le mokgotlhwane, leka itlhaola le go nna le kgolagano e nnye le batho ba bangwe mme o ye go tlhatlhobiwa.
Mokonyane o tlhalosa fa go tlhokafala ga Mofokeng e le ditshenyegelo tse dikgolo.
Sa ntlha, Matshediso go ba lelapa la ga Mofokeng le Moseneke.
Re fano jaaka ditokololo tsa Lekoko la ANC, Mokgatlho wa Basadi wa ANC ka tlotla mabapi le tatlhegelo ya tshoganyetso ya ga khomoreiti Jacqui le morwadie wa gagwe yo a rategang Thato.
Ka bomadimabe, re retelelwa ke go mo robatsa ka tsele e re neng re ratile go mo robatsa ka yona.
Re fano gajaana go tla go raya ba lelapa gore rena le bona.
Fa go sena go bipologa, go ya ka kopo ya ba lelapa re tlile go boa mme re keteke dinako tse dintle le megopolo e re nang le yona ya ga Khomoreiti Jacqui, o bua jalo.
Moeteledipele wa Mokgatlho wa Basadi wa ANC, Bathabile Dlamini, a re Mofokeng o itlogetse motlhala wa bosakhutleng.
Gape, o fetotse lewa ka go nna le letsholo kgatlhanong le tshotlakako ya basadi.
Lelapa la re Mofokeng o ne a sa gatelelwa.
O ne a feleletsa malatsi a gagwe a le mo khwaranthaeneng letsatsi le le latelang fa a tlaa fitlhelwa a ragile thokolo kwa gagagwe.
Lelapa la re ga le a tsewa sentle ke go tlhokafala ga ngwana wa gagwe Thato.
: Mmueledi wa lelapa, Thoko Moloto a re ba lelapa ba sa ntse ba tshositswe ke tiragalo e e botlhoko jaana.
Jaaka o tlhaloganya, go bokete mo lelapeng ke go latlhegelwa ke batho ba le babedi.
Go ne go se bonolo mo lelapeng go amogela loso lwa ga Thato le go amogela gape la ga Jacqui e ne e le go felelwa ke mafoko fela, go rathwa, go rathwa ke tladi gabedi.
Go tlaa tsaya lelapa nako gore le fete mo maemong a satswang go ba padimola
Mofokeng o tlaa bewa ka moso kwa Pitori, fa morwadie ena a tlaa tshubiwa ka Laboraro.
Lekoko la Tshwaragano ya Temokerasi (DA) le ikuetse mo go Moporesidente Cyril Ramaphosa go potlakileng patlisiso mabapi le ditatofatso tsa Tona ya Sesole, Nosiviwe Mapisa-Nqakula, ka go tshenyo ya dimilione tsa madi a baduelalekgetho ka go a dirisa go pagama difofoane le marobalo a manobonobo
Tona ya Tshireletso ya DA, Kobus Marais, a re rekoto ya bosupi e romeletswe kwa Komiting ya leruri e e kopaneng le ya Tshireletso, e e rweleng bonnye jwa dikgetse di le tlhano tsa mabaka a go ka tsewang dikgato mo go Mapisa-Nqakula
A re se se mo godimo ga go bosupi bo diragetse extorted go feta R5 milione go tswa mo SANDF se se tlamelang ka ditirelo.
Holomisa o golaganya Tonakgolo Mapisa-Nqakula ka didikadike tsa diranta di le tlhano (R5 million)
Moitseanape wa polotiki Moeletsi Mbeki a re Aforikaborwa e tlhoka tshekatsheko mo pusong go bipolola bokao jwa temokerasi go nna le seabe go botlhe mo nageng.
Mbeki o netefatsa gore Maaforikaborwa a le mantsi, temokerasi e itshupile go nna sa tsietsego
Kakanyo ya Motlatsa Modulasetulo wa Setheo sa Aforikaborwa sa merero ya boditšhabatšhaba ke gore go nyemisa mooko go itshupa mo dipalopalong tsa batlhophi.
Mbeki o tlhaola athikele ya gagwe kgwebo ya gagwe ya letsatsi le letsatsi mo nageng e e nang le mathata a a bedevilling ’ S temokerasi ya pele ga letsatsi la kgololosego maloba ka Labobedi.
Komiti ya nakwana ya Porofense ya Bokonebophirima (IPC) e tsentse boikuelo go Tonakgolo ya porofense le Modulasetulo wa maloba Supra Mahumapelo go lesa go gataka molaotheo wa lekoko.
Mahumapelo ga jaana o lebanwe ke dikgato-kgalemo mmogo le Mokwaledi wa Lekgotlha la Basadi la ANC, Bitsang Lenkopane, go tshwara kopano kwa Mareetsane gaufi le fa ICP e neng e tshwaretse kopano teng
Maabane, Mahumapelo. O boleletse baemedi ba lekala kwa Delareyville gore o dumela fa thulaganyo e e ne e totile go senya serodumo sa gagwe.
Mmueledi wa Komiti ya nakwana ya Porofense ya Bokonebophirima (IPC) wa ANC, Kenny Morolong, le fa go le jalo, a re Mahumapelo o nyefola molaotheo wa lekoko.
Le Khomoreiti le le nyatsa tshwetso le dikaelo tsa IPC le NEC.
O tota a nyefola molaotheo wa ANC, ga a na tlotla ya tsamaiso ya ANC.
Dirente tsa gagwe tsa mo malobeng di netefatsa gore ke goreng Komiti ya nakwana ya Porofense ya Bokonebophirima (IPC) e sweditse go mo isa kwa dikgato-kgalemong.
Kwa ntle ga Khomoreiti Mahumapelo ANC ya dikakanyo tsa gagwe e ka se buswe.
Re eletsa go emela ntlha ya gore ga re kitla re nna e e neng e tshwaretswe kwa ransom, o oketsa jalo Morolong.
Mo puong ya gagwe le balatedi ba gagwe maabane, Mahumapelo o latofatsa fa ANC e gatakaka Molaotheo, a re dingwe tsa ditshwetso tsa lekoko ga di tsamaelane le molao.
Supra Mahumapelo o loma makala tsebe mabapi le go sekegiwa.
Motlatsa Mokwaledi-Kakaretso wa Lekoko la AND Jessie Duarte ga inyalane le ba DA gore go fetola maina a melelwana ke tshenyo ya madi a baduedi ba lekgetho
Duarte le maloko a Mokgatlho wa Basadi wa ANC ba saenile phetišine go fetola Tselana ya William Nicole e e maphatha mane, Bokone ya Johannesburg, gonna ya Winnie Madikizela Mandela.
Ba kokoanetse kwa tselana kgolo ya William Nicol le N1 mo Pitori, kwa ba kopang tshegetso ya gore leina lefetolwe.
Khomoreiti Jessie Duarte, o eteletse pele letsholo la baagi mo Gauteng go tshegetsa phetolo ya leina la Tselana ya William Nicole go nna Winnie Madikizela Mandela le go thankgolola phetišine mo inthaneteng go fetola leina.
DA e tlhankgolotse phetišene mo inthaneteng go ganetsana le kakanyo ya go fetolwa ga leina, ka gore e tlile go nna kgato e e tlhokang madi a mantsi re le mo leroborobong la khorona.
Fa a bua le matshwithitshwithi go se gale, Duarte o rile: DA e iponetse mesaeno e le dikete di le nne kgatlhanong le didikadike tsa batho, a re bone b aba tlaa itlhaolang mo go ba bangwe botoka.
Batho ba Aforikaborwa ba tlile go fetola tsela e go nna Winnie Madikizela Mandela.
ANCWL e lopa tshegetso ya go fetola tsela ya William Nicol.
Ba kokoanetse kwa tselana kgolo ya William Nicol le N1 `mo Pitori, kwa ba kopang tshegetso ya gore leina lefetolwe.
Duarte o ne a neela morafe wa batho puo e se kgale, Duarte o rile: Batho ba le bantsi ba ba nnang mo ba tshela sentle, ga go na sepe se se fetogileng mo go bona.
Mme re tlile go fetola tsela e, re e bitsa, Winnie Madikizela Mandela.
Re tshwanetse go itebaganya le ntlha ya gore re netefatse fa ikonomi ya rona e laolwa ke Bantsho ba Maaforikaborwa.
Ga go a tshwanela gore le jaana ikonomi e santse e le mo diatleng tse di sele, ga tlhalosa Duarte.
Modulasetulo wa Lekoko la Bosetšhaba la ANC kwa Ekurhuleni Mzwandile Masina o tsentse boikuelo go Komiti Khuduthamaga ya Bosetšhaba go akanye sešwa ka ga tshwetso ya go sekegwa ga maloko.
Mokwaledi-Kakaretso wa ANC Ace Magashule o lebanwe ke ditatofatso tsa bosenyi, boferefere le go tlhatswa madi a seng mo molaong a golaganngwang le konteraka ya didikadike tsa dimilone tsa diranta go tlosa dithulelo tsa asebesetose mo matlong fa e ne e le Tonakgolo ya Foreisetata.
Magashule ke mongwe wa baetapele ba ANC ba ba neetsweng go fitlha kgwedi e ya fifing gore e be ba sekegwa go fitlha dikgetse tsa bona di konoseditswe.
Mo puong ya gagwe le babegadikgang tebang le matogwana a Makgotlha a ANC kwa Alberton ka Sontaga, Masina o rile Magashiule o tshwanetse go newa tšhono ya go tlhagisa letlhakore la gagwe.
Khomoreiti Ace ga a ise a bonwe molato.
Ke dumela gore o tshwanetse go newa tšhono ya go reetswa le gore go reetswe ka ga kgetse ya gagwe. Ga ke dumele gore re tshwanetse go rosa baeteledipele tiro mo Zoom.
Baetapele ba tshwanetse go nna fa fatshe, le go utlwana ka gonne ditlamorago tsa Nasrec di ka se ikgatolosiwe, a rialo Masina.
Re sa ntse re le foo, ANC kwa Ekurhuleni ba re ba tshosiwa ke gore molawana wa go sekegwa ga maloko o tlile go tlisa mathata mo mokgatlhong.
Go na gape le matshwenyego a gore tshwetso e e tlile go tlisa mathata mo tlhophong ya mokhanselara mo dikopanong tsa lekala.
Sedika sa Mmasepala wa Fezile Dabi wa ree tlile go thapola ANC fa Magashule a ka sekegwa.
Makala a a mo kgaolong a tsere kgato go ya pele ka go latofatsa Komiti Khuduthamaga ya Bosetšhaba (NEC) ka go ke tsaya letlhakore tebang le go tsenngwa tirisong ga tshwetso ya go sekegwa ga maloko.
Mmitsalekgotlha wa Kgaolo Jabu Sigasa a re makalana a lopa ka tshoganyetso Khansele ya Kakaretso ya Bosetšhaba go akanya sentle ka ga bokamoso jwa ga Magashule.
Mogokaganyimogolo wa kgaolo ya Fezile Dabi wa Lekoko la Bosetšhaba (ANC) Fezile Dabi kwa Foreisetata, Morulaganyi wa Kgaolo mo Foreisetata, Reagan Booysen, a re ba etetse makalana otlhe a ANC mo porofenseng go netefatsa fa Mokwaledi-Kakaretso wa lekoko Ace Magashule, a bona tshegetso ya maemo a a kwa godimo e Booysens a kayang fa e mo tshwanela.
Kgaolo e, ya re e tlile go kgoreletsa Komiti Khuduthamaga ya Bosetšhaba (NEC) go emisa tshwetso ya go sekegwa.
Se se tla jaaka letsatsi la masomeamararo la paka e Magashule a e beetsweng gore a emele fa thoko ka ponyo ya leitlho.
Magashule o lebanwe ke ditatofatso tsa bosenyi gareng ga tse dingwe.
Booysens mo puong ya gagwe le ba bobegakgang kwa Parys, o rile: Re tlile go kgoreletsa tshwetso e ya [go sekegiwa], re emetse letlha la bofelo re be re kgoreletsa tshwetso eo.
Modulasetulo le Tonakgolo ya maloba ya Lekoko la Bosetšhaba (ANC), Supra Mahumapelo, a re ANC e gataka molaotheo.
Mahumaphelo a re ditshwetso dingwe tsa lekoko ga di inyalane le molao.
Puo ya gagwe le makala a ANC kwa Delareyville, Mahumapelo o tsentse boikuelo go ba Komiti Khuduthamaga ya Bosetšhaba (NEC) ya lekoko le le go tseleganya.
Go sekegiwa ga Mahumapelo go ne go kaiwa e le tharabololo, e e layang baetapele ba ANC b aba latofatswang ka bosenyi kgotsa bogodu jo bo tseneletseng go emela kwa thoko.
Dikarolo tse dingwe tsa ditharabololo ga di inyalane le molao e bile re tshwanetse go itshela moriti o o tsididi.
Go ya ka pono ya me jaaka SOR Mahumapelo go tswa wotong 6,7,12, ka re karolo nngwe ya tshwetso eo ga e inyalane le molao e tshwanetse go emisiwa go fitlhela re ya kwa khonferenseng ya bosetšhaba e e latelang, o bua jalo.
Mahumapelo a re ba dirile kopo ya go sekegwa go beelwa kwa thoko.
Mahumapelo o tlatsa ka gore kemiso ya tshwetso ya go sekegiwa ga maloko e tlile go tlisa kamano e e siameng magareng ga maloko a ANC.
Fa o emisa dikarolo tsa ditshwetso tse di sa inya;laneng le molao, ANC e boela ke dilo tse pedi: 1) ke go inyalana le tshwetso ya yona, ka fa go le lengwe, ke go inyalana le Molao wa Rephaboliki.
Se o tshwanetseng go se dira ke gore batho ba ba latofadiwang, ba ba tshwerweng, boeteledipele bo tshwanetse go tla le go tlhaloganya tsamaiso ya sepolotiki
Mahumapelo o sekegilwe nakwana mo ANC beke e e fetileng go ngangisana Komiti ya nakwana ya Porofense mo Bokonebophirima, yo a laetseng Meiyara wa Selegae wa JB Marks go rola tiro ka ntlha ya ditatofatso tsa bosenyi.
Theeletso ya gagwe ya dikgato-kgalemo e le ka Mosupologo le Labobedi.
Mahumapelo o loma tsebe makalana ka ga go sekegwa ga maloko a le mmalwa a a itsegeng a ANC.
Go ya ka sepolotiki le molao legae la Mokwaledi-kakaretso wa Lekoko la Bosetšhaba (ANC) Ace Magashule Fezile Dabi la re ba tlile go kgoreletsa Komiti Khuduthamaga ya Bosetšhaba (NEC) fa Magashule a ka sekegiwa.
Magashule ke mongwe wa baetapele ba ANC ba ba neetsweng go fitlha kgwedi e ya fifing gore e be ba sekegwa go fitlha dikgetse tsa bona di konoseditswe
Setlhopha sa tiro sa kgaolo sa re se etetse makalana a bakgaratlhi ba sepolotiki mo ANC le bokamoso jwa ga Magashule.
Bontsi jwa makala ba re ANC e tshwanetse go kgoreletswa to sireletsa Magashule gore a se ke a sekegwa ka ntlha ya fa a lebanwe ke ditatofatso tsa tsietso, bosenyi, le go tlhatswa madi a a seng mo molaong.
Makala a ANC a neetse ba RTT taelo, boeteledipele bo tshwanetse go netefatsa gore taelo e e ntseng jalo e tsenngwa tirisong
Re letetse fela letlha la bofelo mme re tlile go kgoreletsa tshwetso eo ka gonne re itse ditshwetso tse re di tsereng kwa Nasrec le makalana a bua ka kiletso e ka ntlha ya ditshwetso tse ba di tsereng, ga bua jalo Motlatsa Morulaganyi wa kgaolo, Reagan Booysens.
Makala a kwa Fezile Dabi a tsere kgato go ya pele ka go latofatsa Komiti Khuduthamaga ya Bosetšhaba tebang le go tsaya letlhakore ka ga tshwetso ya go sekegwa ga maloko.
Mogokaganyimogolo wa kgaolo Jabu Sigaga a re makalana a batla ka tshoganyetso gore Khansele ya Kakaretso ya Bosetšhaba go go akanya sentle bokamoso jwa ga Magashule.
Re tsenya boikuelo jwa tshoganyetso go NGC go nna fa fatshe kwa go tlaa kopanang makala a mangwe tebang le tshwetso e ya go sekegwa ga maloko.
Kgaolo ya Fezile Dabi e letleletse tshwetso ya Modulasetulo wa Porofense Sam Mashinini go dira boikuelo kgatlhanong le katlholo ya kgotlatshekelo go fedisa Komiti Khuduthamaga ya porofense.
Modulasetulo wa maloba wa ANC le Bokonebophirima Tonakgolo Supra Mahumapelo. O gorogile kwa Holong ya Toropo ya Delareyville fa a rulagantseng go loma makala ka ga gosekegiwa ga gagwe le maloko a mangwe a ANC ke Komiti ya nakwana ya Porofence.
O tshwaragane le Mokwaledi wa Lekgotla la Basadi la ANC, Bitsa Lenkopane, yo gape a lebanweng ke kgalemo.
Botokololo jwa ga Mahumapelo mo ANC bo emisitswe go sa le gale mo bekeng morago ga go bolelela Tona ya Mmasepala wa JB Marks, Kgotso Khumalo, gore a seke a sekegiwa ka ntlha ya tsietso le bonweenwee jo a latofadiwang ka bona.
Balatedi ba ga Mahumapelo ba gana nang ya banyana ka ga go sekegiwa ga gagwe.
Mahumapelo ke tokololo ya Palamente e nil eke mongwe wa ba le batlhanomo Bokonebophirima ba maloko a ANC, go akaretsa Tonakgolo Job Mokgoro, ba ba lebanweng ke ditatofatso tsa bosenyi mo porofenseng.
Mokgoro, le fa go ntse jalo, o kaile fa a sa tle go nna karolo ya kopano ya gompieno.
Botokololo jwa ANC jwa ga Tonakgolo bo emisitswe morago ga go sa lateleng taelo ya ANC la nako ya ditlhopho tsa modulasetilo yo mo ntšhwa wa ditulo tsa peomolaong mo porofenseng.
Puso ya KwaZulu-Natal ya re e tlhotlheletsa letsholo la moento wa COVID-19 e bile seo se mo tseleng ya go fitlhelela maitlhomo a lona, go entilwe badiri ba lefapha la pholo ba feta 50 000 ba maokela a sephira le ba semmuso.
Tonakgolo Sihle Zikalala o dirile kitsiso kwa Durban ka Sontaga.
Zikalala o solofela gore mo legatong la bobedi la lenaneo la go entiwa fa kgwedi ya Lwetse e ya fifing, porofense e tshwanetse ya bo e entile batho ba lekana le didikadike/dimilone di le tharo.
KwaZulu-Natal go na le mafelo a le masomearobongwe le batho ba feta dikete di le supa ba katiseditsweng go enta.
Porofense e supile mafelo a a magolo a moento mo Pietermaritzburg le kwa Durban.
Maikaelelo bona ke go dira meento e le masomeamararo ka beke.
Setlhopha sa KwaZulu-Natal se file PSL go fitlha ka 10am go araba kgotsa go lebagana le dikgato tsa semolao mme ka mokgwa o dilo di emeng ka ona, liki jaanong e ineetse ka mo tlase ga kgatelelo.
Liki e nnile bonako go tlhagisa gore go busediwa morago e ne e se kamogelo ya gore Royal AM e ne e nepagetseng mo tlhalosong ya bona ya katlholo ya ga Nyathi.
Baemedi ba semolao ba liki ga jaana ba arabile Royal AM mme ba tlhalosa gore go bonala go na le kganetsano e e mabapi le taelo ya ga Moatlhodi Nyathi ka Mosupologo.
Modirelwa wa rona o amogela tlhaloso e e fetileng, fa modirelwa wa lona ena a amogela tlhaloso e e tlileng kwa morago.
Liki e tlhalositse gore e ikaelela go dira kopo kwa kgotlatshekelong e e potlakileng gore go ntshiwe taelo ya motheo ya ga Moatlhodi Nyathi le kgapelothoko ya yona.
Gore go kgone go rarabololwa kgotlhang e e mabapi le tlhaloso e e lolameng ya ga Nyathi J, modirelwa wa rona o ikaeletse go dira kopo go kgotlatshekelo e e kwa godimo e e potlakileng ka ntlha ya taelo ya go bolela gore section 18 (1) e tswenngwe tirisong gore tiro le tiriso ya taelo ya ga Nyathi AJ e emisitswe ka kopo ya khunologo ya go ikuela.
Ka fa letlhakoreng le lengwe, modirelwa wa rona o tla kopa gore tiro le tiriso ya taelo ya ga Nyathi J e sekegiwe go ya ka section 18 (2).
Dipampiri di tlaa romelwa go modirelwa wa lona ka imeile kwa dikantorong tsa lona jaaka babueledi mo ntlheng e, ka bonako jo bo kgonegang, mo tsamaong ya letsatsi.
Ka Lamatlhatso, katlholo e ne ya neelwa mo kgaisanong ya Glad Africa e e akaretsang Sekhukhune United, Polokwane City le Royal AM, kwa kgotlatshekelo e e kwa godimo kwa Johannesburg.
Topotuelo ya go sekaseka tsereganyo e e neetsweng ke Epstein SC ka di 19 Motsheganong 2021 ga e a amogelwa, buisa go ya ka karolo ya taelo ya kgotlatshekelo e e kwa godimo.
Ga latela motshameko o mo go ona ba tlhotsweng 1- 0, Ba Bina Noko, jaaka Sekhukhune United e itsege, ba tsentse ngongorego mo PSL DC, ba ngongoregela gore City e paletswe ke go akaretsa batshameki ba dingwaga tse di kwa tlase ga 23 ba le tlhano mo setlhopheng sa bona go ya ka melawana ya PSL.
Fa PSL DC e sena go bona Polokwane City molato le go gogela morago dintlha di le tharo tse ba neng ba di fitlhetse kgatlhanong le Sekhukhune, ba tsere tshwetso ya go se abele setlhopha se se ganetsang dintlha tseo, jaaka ba ne ba dirile mo mabakeng a a tshwanang a mo nakong e e fetileng.
Se se dirile gore Ba Bina Noko ba tlhatlhele kgetse kgatlhanong le tshwetso ya PSL DC. Dipholo tse e neng e le tshwetso e e dirilweng ke botsereganyi kgatlhanong le dintlha di le tharo le dino di le tharo go United malatsi a le mmalwa pele ga karolo ya bofelo ya metshameko e e tla swetsang gore ke setlhopha sefe magareng ga Royal AM le United se se tla amogelang tlhatloso go ya kwa metshamekong ya DSTV.
Le fa go ntse jalo, Komiti khuduthamaga ya PSL, morago ga moo, e ne ya botsolotsa tshwetso ya katlholo, ya go gana go abela Sekhukhune United dintlha le dino.
Tshwetso e, e ne e tshwanetse go tswela Royal AM, e e tseneng mo motshamekong wa makgaola kgang kgatlhanong le Cape Town All-Stars mosola kwa godimo ga kgaolo ya ntlha.
Ba ne ba tswelela go fenya motshameko wa bona wa bofelo morago ga go newa penalethi e e boleta mo kgatong ya bofelo ya motshameko wa bona le mororo PSL e sa ba neela sekgele le mmentlele mme ba kaya fa se e le ka ntlha ya fa ba ne ba neetswe dipampiri tse di tswang kwa kgotlatshekelo.
Basimolodi ba bagolo ba thonamente, North Macedonia ga ba ka fa tlase ga kgatelelo epe ya go fitlhelela Euro 2020, ya ba le 16 ba bofelo pele ga thulano ya bona e e botlhokwa ya setlhopha sa C le Ukraine ka Labone, mokatisi Igor Angelovski o buile jalo.
Ditlhopha ka bobedi di lebeletse phenyo ya tsona ya ntlha morago ga fa setlhopha sa kwa Ukrain se sena go nosa nno mo motshamekong o mo go on ba fentsweng 3-2 ke Netherlands, fa North Macedonia e latlhegetswe 3-1 kgatlhanong le Austria.
Okare ke motshameko wa bofelo mo matlhakoreng a mabedi
Le rona re ne re na le tsholofelo ya natlafatsa letlhakore la rona la kgwebo mme tshwanetse go nna re tlhomile mogopolo mo go seo.
Re e kopakopanya le ditlhopha tse di gaisang tsa kwa Europe.
Angelovski ga a a bua sepe ka ga diphetogo tse di ka diragalang kwa tshimolong le mo popegong ya setlhopha.
Banka e e tshesane ga e mo fe ditshono di le dintsi thata, le mororo Ivan Trickovski e le ena a batliwang go gaisa Aleksandar Trajkovski kwa pele.
Mosireletsi Stefan Ristovski o rile mowa wa setlhopha o ne o santse o le kwa godimo.
Re ka se letle go fenngwa gangwe fela go senye maikutlo a rona le go nna mo Euros lwa ntlha.
Ga go na nako e ntsi ya kutlobotlhoko kgotsa ya keteko, le fa go ka diragala eng. a rialo.
Re lebagane le motshameko o o thata mme re tshwanetse go tlhagisa tiro e e kwa godimo gore re kgone go bona tšhono ya go fenya.
Fa go tliwa mo tshireletsong, go tlaa tlhokega basireletsi ba le babedi go sireletsa kgatlhanong le setlhopha sa kwa Ukraines.
North Macedonia e tlaa tshameka kgatlhanong le Netherlands mo setlhopheng sa bofelo kwa Amsterdam ka Mosupologo, fa Ukraine yona e tlaa tshameka kgatlhanong le Austria kwa Bucharest.
Ukraine ga e kitla e tlhoka tlhotlheletso e e kwa godimo fa ba tsena mo motshamekong wa Euro 2020, setlhopha C le North Macedonia ka Labone, mme ba ikutlwa ba na le maikutlo a a siameng le fa ba ne ba latlhegetswe mo motshakong wa bona wa pulo kgatlhanong le go Netherlands, tlhogo ya bakatisi Andriy Shevchenko o buile jalo ka Laboraro.
Ukraine e ikarabetse ka 2-0 go Dutch ka Sontaga mme ba ne ba lebega ba le malala a laotswe go iponela maleka, fela nno ya ga Denzel Dumfries e ba siile ba iphotlhere.
Re tlhaloganya setlhopha ka botlala.
Re a itse gore ke ditiro dife tse di re emetseng mme ga go botlhokwa gore re bue go feta foo.
Batshameki ba setlhopha ba baakanya ditlhaloganyo tsa bona, Shevchenko o boleletse babegakgang.
Se ke thonamente e e botlhokwa thata.
Ga e se ngwaga le ngwaga mo re fitlhang kwa maemong a setlhopha mo metshamekong ya makgaolakgang ya kwa Europe, ka jalo motshameki mongwe le mongwe o tlhaloganya botlhokwa jwa motshameko mongwe le mongwe mme o na le maikarabelo a motshameko wa gagwe le motshameko wa setlhopha ka kakaretso.
Ka jalo ga re tlhoke mafoko go tlaleletsa.
North Macedonia e fentswe 3-1 ke Austria mo motshamekong wa bona wa ntlha mme ba dutse mo maemong a a kwa tlase ga Ukraine.
Shevchenko o rile maikutlo mo setlhopheng sa gagwe a ne a le mantle mme ga ba kitla ba nyatsa ditlhopha tse di tlaa tshamekang kgatlhanong le ba bona, tse di tshamekang thonamente ya tsona ya ntlha jaaka naga e e ikemetseng.
Re itse gore re tlhaetse go le gonnye fela gore re kgone fitlhelela dipholo tse di itumedisang.
Tsibogo go tswa go setlhopha e ne e itumedisa.
Re nnile le nako e e itumedisang mme re na le tsholofelo mo motshamekong o o tlang, Shevchenko o buile jalo.
North Macedonia ke setlhopha se se tshwanelwang ke tlotlo.
Ba na le botho, mokgwa wa bona wa go tshameka mme ba tlhasela sentle.
Mo dingwageng di le dintsi tse di fetileng, ba nnile le metshameko e e siameng, e mo go yona ba fentseng ditlhopha tse di kwa godimo.
Ka jalo re tshwanetse go nna kelotlhoko thata ka tlhaselo ya bona.
Mokatisi wa Turkey Senol Gunes o supile batshameki ba ba rileng ka monwana ka ntlha ya diphoso tse ba di dirileng kwa tshimologong ya Euro 2020, morago ga gore phenyo ya Wales ya 2-0 ka Laboraro e ba sie ba sena ntlha morago ga metshameko e mebedi.
Morago ga go latlhegelwa 3-0 go Italy mo motshamekong wa setlhopha sa A, Turkey e wetse tlase morago ga gore Aaron Ramsey le Connor Roberts ba nosetse Wales kwa lebaleng la metshameko la Bakus.
Ga ke akanye gore re amogetseng letshogo le re nnileng le lona ka motshameko wa ntlha (kgatlhanong le Italy), Gunes a rialo.
Segolo bogolo ka halofo ya ura ya ntlha, ke akanya gore re ne re santse re akantse motshameko o fetileng.
Le fa go le jalo, re dirile tshimologo e e siameng mo halofong ya bobedi mme motshameko o ne wa laolwa ke rona nakwana, go fitlha re simolola go dira diphoso gape, mokatisi yo o nang le maitemogelo o buile jalo.
Turkey, e e tla lebaganang le Switzerland mo motshamekong wa bona wa bofelo wa setlhopha,ba lekile go nosa dino di le tlhano mo metshamekong ya bona e mebedi ya ntlha ya thonamente mme ba feleleditse ba sa nosa le fa e nngwe ya dino tseo.
Ga ke gakologelwe re dira diphoso tse dintsi jaana mo go fetiseng kgwele, le eseng.
Fa o latlhegelwa ke kgwele bonolo jalo, mme o na le bothata jwa go e busetsa gape kwa go wena, ga go gakgamatse gore o tlaa nna le bothata. Gunes a tlaleletsa.
Fa a bodiwa gore a maano a gagwe a nnile le seabe mo ditatlhegelong tse pedi tse, Gunes o rile: “O ka tsenya go tlhoka maitemogelo mo kgannyeng e, tlhaelo ya maatla a mmele, le kitso ya go lwantsha batshameki ka bongwe ka bongwe”.
Kwa bokhutlong jwa letsatsi, ke etse tlhoko morwalo o o relweng ke setlhopha mo magetleng a bona, mme re paletswe ke go tiisa nonofo ya bona ka boikanyego gore re kgone go ba rola morwalo o.
Ke tsaya maikarabelo ka botlalo.
Botlhe ke batshameki ba ba siameng, mme re ne re solofetse go le gontsi go tswa mo go bona.
Ga go siama gore re tshwaye batshemeki diphoso.
Italy e eteletse pele Setlhopha sa A ka dintlha di le thataro morago ga metshameko e mebedi mme ba eteletse kwa pele Wales (nne), Switzerland (nngwe) le Turkey (lefela).
Ba ka iponela maemo a a kwa godimo go feta ka go tshameka maleka mo motshamekong wa bona wa bofelo kgatlhanong le Wales ka Sontaga.
Italy ke yona setlhopha sa ntlha go fitlhelela kwa karolong ya 16.
Wales e nositse ka nako ya dikgobalo fa go ne go tshamekiwa huku mme Connor Robert o ne a le malala a laotswe go faposa kgwele e o gore e fete motshwaradino e leng Ugurcan Cakir go bona phenyo.
Mokatisi wa Switzerland Vladimir Petkovic o boleletse batshameki ba gagwe gore ba se ka ba bontsha Italy tlotla e e feteletseng mme ba nne le tumelo ya gore ba ka kgona go fenya fa ditlhopha tse di kopana mo thulanong ya dikgaisano tsa makgaolakgang tsa kwa Europe kwa Rome ka Laboraro.
Italy e kgapetse kwa thoko Turkey 3-0 mo kgaisanong ya ga go bula mo metshamekong ya bona ya bofelo e le 28 go tloga ka Lwetse 2018.
Re tla dira se re tlwaetseng go se dira, e leng go tshameka motshameko wa rona, Petkovic o boleletse babegadikgang ka Labobedi.
Re tla tlotla Italy, fela e seng go feta selekanyo.
Ke bommamoratwa ba bagolo, e seng fela mo setlhopheng sa rona, mme mo kgaisanong eno ka kakaretso.
Rotlhe re bone boleng jo ba bo bontshitse kgatlhanong le Turkey.
Mme le rona le na le boleng e bile re ka ba gakgamatsa.
Re tla leka go fetola motshameko gore o direle rona mme re nne bonako go tlhasela le go tlhama tšhono.
Switzerland e tshamekile kgatlhanong le Belgium, Brazil, England le Spain mo dingwageng tse di fetileng, se Petkovic a reng se tshwanetse go ba naya lebaka le le isegang.
Ke solofela gore re tla bontsha 120%, fela jaaka re dirile kgatlhanong le ditlhopha tse dingwe tse dikgolo.
Re tla tlhoka go nna botoka go feta ka mokgwa o re leng ka teng.
Re tla tshwanelwa ke go nna le maikaelelo a magolo, re taboge thata mme re nne batshameki ba ba siameng.
Ka jalo re ka fenya, o ne a bolela jalo.
Re tlhoka go tshameka motshameko wa rona le go nna kotsi mo karolong ya bofelo ya boraro.
Re tshwanetse go ela tlhoko maItaly a a rileng, mme gape re nne le nnete mo go rona.
Tla re tseye dilo ka bongwe ka bongwe ka nako, ga re kitla re iketelela kwa pele, a tlaleletsa.
Go botlhokwa thata go naya 120%, ka tshimologo e e ntle ya XI e e leng teng.
Re solofela gore re tla tlhagisa tiragalo e kgolo le go fenya kgaisano e go netefatsa gore re ka kgona go ya kwa legatong le le latelang.
Mokatisi wa Italy Roberto Mancini a re setlhopha sa gagwe se tlaa tokafala fela pele ga motshameko wa kgaisano wa bobedi kgatlhanong le Switzerland, le fa ba dirile tshimologo e e batlileng e le botoka thata mo thulanong ya bona ya pulo le Turkey mo bekeng e e fetileng.
Motshameko wa Turkey o ne o le boima thata, Mancini o boleletse khonferense ya dikgang.
Mme e rile fa sena go nosa, ba lokologa.
Re tla tshwanelwa ke go fenya e e latelang mme fa go kgonega, re fenye e nngwe gape e e latelang.
Re tshwanetse go dira bojotlhe jwa rona.
Ke na le tsholofelo.
Se, ke setlhopha se se gaisang se se ka tokafalang..
Fa batsayadibetšhe ba maasemane ba ka re (Italy ke yona mmamoratwa), re a amogela ka gore ba dira sentle, mme fela mo kgaisano e sa ntse e le telele.
Re na le tiro e ntsi e re tshwanetseng go e dira.
Phenyo ya Switzerland e tlaa dira gore Italy e nne yona setlhopha sa ntlha go fitlhelela dikgato tsa peletsontle tsa EURO 2020, ka motshameko o le mongwe wa setlhopha sa A o santse o tlile go tshameka.
Le fa go ntse jalo, Italy e fentse metshameko e mebedi ya pulo gabedi fela mo dikgaisanong tsa makgaolakgang tswa kwa Europe di le robonngwe tse di fetileng, ba dirile jalo ka 2000 le 2016, mme Mancini ga a tseye Switzerland botlhofo.
Ba ka gale mo setlhopheng sa kgwele ya dinao ya maemo a a kwa godimo mo lefatsheng, ba na le batshameki ba ba nang le bokgoni, mme gape ba na le mokatisi yo o itseng Italy sentle ka ntlha ya fa a e katisitse mo nakong e e fetileng.
Go ka nna bokete, mme re tlaa tlhoka go nna mo maemong a a kwa godimo.
Mosireletsi wa Italy Leonardo Bonucci o akgola setlhopha ka tshwaragano ya sona, mme o tlhalosa fa maikutlo a bona e le lengwe la mabaka a a dirileng gore ba nne le maatla gape fa e sale ba palelwa ke go atlega ka metshameko ya Sejana sa Lefatshe ya 2018.
Dingwaga di le tharo tse di fetileng di ne di sa itumedise mo go rona, a rialo.
Boikobo le go dira ka natla ke diphiri tse di re kgontshitseng go tshameka ka tsela e re tshamekileng ka yona kgatlhanong le Turkey.
Re tlwaetse go ikgakologelwa morago ga diphenyo tse di ntle,mme re tswelela go dira tiro ya rona.
Keletso ya go boela kwa setlhopheng sa naga e boile.
Ke leboga Mokatisi. Re ne re le mo lefifing.
Go dira sentle ga rona ke ditlamorago tsa maikutlo a a siameng mo gare ga rona.
Moaparo wa dikgaisano tsa DSTV kwa Limpopo, setlhopha sa kgwele ya dinao sa Tshakhuma Tsha Madzivhandila, se tlaa nna le leina le letshwaomoono le lešwa pele ga setlha se se latelang.
Setlhopha se sa kwa Polokwane se tlaa sirolola leina le letshwaomoono la sona kwa moletlong kwa Sandton, Johannesburg, ka Labone.
Lengwe la maina a go neng go buiwa ka ona ke Marumo Gallants FC.
Dikgaisano tsa Nedbank di ne di rekilwe ke Abraham Sello go tswa go mong wa setlhopha wa pele, Lawrence Mulaudzi, go latela mathata a matlole mo tshimologong ya ngwaga ono.
Modulasetulo wa ga jaana wa setlhopha, Abraham Sello,o itlhophetse go ntšhwafatsa setlhopha ka go fetola leina le letshwaomoono.
Sebueledi sa setlhopha, Rufus Matsena, a re moetleetsi yo mogolo le ena o tlaa rebolwa ka Labone.
Re tota go batla go tlosa leina la bogologolo e leng Tshakhuma Tsha Madzivhandila e e itsegeng jaaka TTM.
Re tile go sirolola leina le letshwaomoono le lešwa.
Re na le ketleetso ya setegeniki e e santseng e rerisanelwa, go bua Matsena.
Akhaonto ya banka ya TTM e santse e emisitswe nakwana morago ga gore Mulaudzi a batle go duelwa madi a kana ka dimilione di le R10, a go kaiwang a ne a saletse kwa morago fa setlhopha se ne se rekisiwa.
Matsena, le fa go ntse jalo, a re ntlha e tshwerwe ke babueledi ba bona.
Ntlha e e amanang le modulasetulo wa mo nakong e e fetileng le modulasetulo, ke sengwe se re ka se kgone go bua ka sona mo nakong eno ka gonne ke kgang ya semolao e tsamaisiwang ke babueledi. Tla re e tlogeleng go fitlhela re newa tetla ke makoko ka bobedi, segolobogolo moemedi wa bona wa semolao.
Mulaudzi o ne a rekile setlhopha se se neng se bidiwa Bidvest Wits ka nako eo mo ngwageng o o fetileng.
O se rekiseditse Sello mo dikgweding di le tlhano ka ntlha ya dikgwetlho tsa matlole.
MaRashia, ba ba dulang ba fenya kgatlhanong le Finns fa e sale ba kopana ka 1912, ba dirile ditlhabololo morago ga go latlhegelwa kgatlhanong le Belgium jaaka setlhopha se setse se bulegile
Kgobalo ya ga Mario Fernandes morago ga go wa botlhoko ka motsotso wa bo 24 ga e a ama makemisetso a Russia mme motho yo o neng a tsenngwa mo boemong jwa gagwe Vyacheslav Karavaev o batlile go kgaolwa metsotso morago ga go tsena ga gagwe.
Belgium, e e iteileng Russia 3-0 ka motshameko wa bona wa pulo, ba ne ba le mo maemong a a kwa godimo pele ga motshameko wa bona kgatlhanong le Denmark ka Labone.
Diketekete tsa batshegetsi ba kwa Turkey ba solofetswe go ya kwa khepetleleng ya Azerbaijan go ya go bogela motshameko e bile go na le kgonagalo ya gore ba tlaa tlhola mowa o o monate wa phenyo kwa motshamekong wa Senol Guness Turkey kwa lebaleng la Olimpiki.
Fa ke ne ke tshamekela kwa Turkey mo nakong e e fetileng, mowa wa teng o ne o le monate, Bale o boleletse ba dikgang kwa khonferenseng ka Labobedi.
Ee, ba tlaa be ba rotloetsa setlhopha sa kwa Turkey mme o tlhoka matshwititshwiti a batho mo dikgaisano tseo.
Ga go na lathata ka (kilano).
Re ne re tlhola re tshameka metshameko ya kwa ntle ga legae mo pele ga matshwititshwiti a a tletseng kilano a.
Se ke se re se dirang go itshedisa.
Fa e le sengwe, se se tshwanetse go re rotloetsa go dira tiro e tletse boswele mo lebaleng.
Re solofela gore re tla kgona go ba didimatsa.
Wales ya ga Rob Page e kgonne go tshwara fela 38% ya kgwele mo motshamekong kgatlhanong le Switzerland, fa motshamekapele Kieffer Moore a ne a nosa go tswa mo go nngwe ya maiteko a bona a mabedi, fa ba ne ba tlhaga kwa morago go iponela ntlha ya botlhokwa.
Le fa a se kitla a bitsa motshameko kgatlhanong le Turks jaaka motshameko o o tshwanetsweng ke phenyo, Page o dumela gore dintlha di le tharo di tshwanetse go ba baya kwa pele gore ba kgone go tsenela dikarolo tsa peletsontle.
O solofetse kgaisano e nngwe e e tsepameng kgatlhanong le Turkey, e e gorogileng kwa Euros morago ga phenyo ya yona kgatlhanong le Netherlands le Norway kwa metshamekong ya Sejana sa Lefatshe sa mme ba fenngwa 3-0 ke Italy kwa kgaisanong ya pulo ya semmuso ya metshameko.
Ba nnile le pulo e e bokete mme ba lebile mo go rona gore re bone dintlha di le tharo ka botlalo.
Re ipaakanyeditse motshameko o o bokete o ka botlalo, Page o buile jalo.
Gape re supile motshameko o jaaka motshameko o re ka dirang sentle thata mo go ona.
Ke ka ga go bona tsela ya go fenya.
Fa re ka bona dintlha di le nne go tswa mo metshamekong e mebedi, re tlaa bo re le maemong a a siameng thata.
Mokatisi wa Turkey Senol Gunes le mokapotene Burak Yilmaz ba re setlhopha se tlaa boela kwa maemong a sona kgatlhanong le Wales ka Laboraro morago ga tatlhegelo e e swabisang ya 3-0 kgatlhanong le Italy mo motshamekong wa bona wa kgaisono ya ntlha ya kwa Europe.
Re nnile le matsatsi a mabedi a a utlwisang botlhoko morago ga motshameko, wa Italy, Yilmaz o boleletse khonferense ya bobegakgang ka Labobedi pele ga motshameko wa bona wa setlhopha sa bobedi kwa lebaleng la metshameko la Bakus Olympic.
Setlhopha sa gagwe se solofetse gore go nna teng ga balatedi ba bona ba bantsi mo Azerbaijan, ba ba nang le kgolagano ya semorafe le ya setso le Turkey, go tla thusa go bona dintlha di le tharo tse di tlhokegang.
Balatedi ba rona ba dula ba na le rona ka dinako tsotlhe.
Ka tshegetso le tshwaragano ya bona mo setlhopheng, re boetse mannong jaanong mme re tlhomile mogopolo wa rona mo maikaelelong a rona, o buile jalo.
Re na le motshameko o o boima thata kamoso.
Re lemogile diphoso tsa rona mo motshamekong wa ntlha, e bile re nnile le dikopano.
Ke dumela gore re tla re le se se solofetsweng kamoso.
Gunes o na le dilo tse di ntsi tse a tshwanetseng go akanya ka tsona morago ga motshameko o o bokoa kgatlhanong le Italy, fa Turkey e ne e retelelwa ke go dira tiro e e bonalang.
O dumalane le ditshwaelo tsa ga Yilmaz ka ga tlhokego ya go iteba mo seiponeng.
Motshameko o o seng montle, dipholo tse di seng di ntle.
Ga re leke go dira maipato ka tiro ya rona e e sa kgatlhiseng.
Jaanong re tshwanetse go emisa go itshwabela mme re simolole go dira, Gunes o buile jalo.
Re itse makoa a motshameko wa rona, mme re tshwanetse go tshameka ka mokgwa o mošwa kamoso.
Wales ke setlhopha se se tiileng mme ba tshamekile motshameko wa bofelo mo kgaisanong e e fetileng.
Re na le tsela e e farologaneng ya go dira dilo go tswa mo go tsona.
Re ka fitlhelela dintlha di le 4 kgotsa di le 6 go tswa mo metshamekong e mebedi (2) e e latelang, mme maikaelelo a rona ke go tsenela karolo ya peletsontle, a tlaleletsa.
Gunes o rile a ka dira diphetogo di le mmalwa mo setlhopheng se se tshamekileng kgatlhanong le Italy.
Ke na le tshepo mo go mongwe le mongwe mo setlhopheng, a rialo.
O rile Wales e bontshitse mokgwa wa phemelo, o o sekasekilweng ke setlhopha sa kwa Turkey.
Mo motshamekong wa kamoso ga re akanye gore a e ka nna batshameki ba le bararo kgotsa ba le bane (go sireletsa).
Ke eletsa ekete ba ka tshameka kwa ntle ga tshireletso, Yilmaz a dira motlae.
Bosigo bongwe le bongwe jwa dikgaisano tsa go thuma tse di tlhomamisang gore ke mang yo o tla emelang Australia kwa Tokyo mo kgweding e e tlang, bo tlhagisitse naledi e ntšhwa mme letsatsi pele ga leo le ne le beetswe kwa thoko go dirisiwa ke kgosigadi ya bogologolo ya lekadiba mo nageng.
Mothumi Cate Campbell, 29, o iponetse maemo a bobedi mo kgaisanong e e kgethegileng ya bofelo ya lobelo lwa bosigo e mo go yona basadi ba le bane ba thumileng 100m ka metsotswana e le 53, mme a dira gore setlhopha sa ba le bane ba kwa Australia e nne sona bommamoratwa ba mentlele wa gauta kwa Tokyo.
Emma Mckeon, 27, yo o ikgapetseng dimmentlele (nne) tse di fetang tsa bathumi botlhe kwa Rio, e nnile ena wa ntlha go fitlha kwa gae mo motsotswaneng e le 52.35 kwa senthareng ya Aquatic kwa borwa jwa Australia fa Campbell ena a fitlheletse 52.59.
Se e nnile beke e e boima thata mo botshelong jwa me.
A beke e ke nnileng le yona mo lekadibeng.
Ke setlhopha se se itumedisang thata go nna karolo ya sona.
Gore ke be ke ya kwa diolimpiking lwa bone ke sengwe se ke motlotlo thata gore ke be ke se fitlheletse, Campbell o ne a bolela jalo.
Re fetsa go nna le basetsana ba le bane ba ba robileng rekoto ya metsotswana e le 53; ke raya gore go diragala eng?
Boteng jwa talente mo tiragalong eno ke jo bo gakgamatsang.
Mmamoratwa wa selegae Madison Wilson o feditse mo logatong lwa boraro fa Meg Harris ena a feditse mo logatong lwa bone.
Logato lwa ntlha mo bosigong jono e ne e le tiragalo e e neng e itlhomile kwa pele lefatshe ka bophara ka ntlha ya monna a le nosi, Michael Phelps wa kwa Amerika yo ga jaana a rotseng tiro, yo o fitlheletseng gauta mo 200m ka nosi mo go nngwe le nngwe ya diolimpiki di le nne tse di fetileng.
Mitch Larkin, yo o neng a tsaya selefera mo 200m ya go thuma ka mokwatla kwa Rio, o tlhophile go tlhoma mogopolo mo medley jaaka tšhono e e gaisang ya gauta mo kgweding e e tlang mme e nnile ena wa ntlha wa goroga kwa gae ka 1: 56.29, fa Brendon Smith ena a tsere logato lwa bobedi.
Ke ikutlwa ke itumetse thata, gompieno e ne e le kgang fela ya go leba kwa botennyeng, Larkin o buile jalo.
Mo mmeleng, ke itekanetse go feta mo nakong e e fetileng.
Tshwetso ya go tlogela go thuma 200m ka mokwatla kwa Tokyo e ne e se botlhofo.
Go ne go le boima thata go tlhopha magareng ga ditiragalo tse pedi tse mme re ile ra nna fa fatshe ra lebelela gore ke efe e e tla re fitlhisang kwa bokhutlong, dimmentlele le mmetlele wa gauta, a rialo.
Jenna Strauch (24), o tlaa tsenela diolimpiki morago ga go fenya kgaisano ya basadi ya go thuma ka sehuba ya 200m mme o tla be a na le Abbey Harkin (23), yo o tla bong a ikitsise kwa metshamekong.
Kgaisano ya banna ya makgaolakgang ya go thuma 200m ka mokwatla, e ikgapetswe ke Tristan Hollard (24), yo o neng a le gaufi le dikeledi morago ga go iponela lefelo kwa diolimpiking tsa gagwe tsa ntlha.
Mosireletsi wa ka Belgium Timothy Castagne o dirile karo morago ga gore sokete ya leitlho la gagwe e gobale kwa dikgaisanong tsa kwa Europe mo mafelong a beke, batlhankedi ba netefaditse se ka Laboraro.
O ile a gobala mo thulanong e e bokete le Daler Kuzyaev mo seripeng sa ntlha sa phenyo ya 3-0 ya setlhopha sa B kwa St Petersburg, mo a gobaditseng sokete ya ka fa tlase ga leitlho go ela kwa mojeng wa leitlho teng.
Go ne ga tsenngwa motshameki yo mongwe mo boemong jwa gagwe mme morago ga diura di se kae, a phimolwa mo kgaisanong eno ke mokatisi Robert Martinez, le fa a boleletse batshameki mmogo le ena gore o batla go nna teng ka dikgato tsa bofelo fa e le gore Belgium e tlaa fitlhelela koo.
Castagne o tswa go dira karo ka Labobedi.
Dennis Praet, motshameki mmogo le ena kwa Belgium le Leicester City o boleletse babegakgang.
Ke tsala e e siameng, ka jalo go a swabisa.
O ne a tota a batlile go nna botlhokwa go di Red Devils mo kgaisanong eno.
Gongwe motlholo o tlaa diragala mme o tlaa kgona go boela kwa bokhutlong.
Castagne o ne a tlhophilwe mo maemong a ntlha a setlhopha sa Belgium, tlhopho ya ntlha kwa pele ga Thomas Meunier, yo o tseneng mo maemong a gagwe mo motshamekong wa Lamatlhatso mme a nosa nno ya bobedi ya Belgium metsotso e le supa morago ga go tsena mo lebaleng.
Finland e boetse mo motshamekong morago ga go wa gwa ga Eriksen mme ba fenya Denmark 1-0 ka Lamatlhatso, e bile ba tlaa leka go agelela mo dipholong tse kgatlhanong le Russia jaaka ba ikaelela go iponela lefelo mo dikgatong tsa peletsontle tsa Euro 2020.
Batshameki ba ne ba boela kwa lebaleng la motshameko morago ga gore Eriksen a itemogele tlhaselo ya pelo, mme ba feleletsa motshameko ka mo tlase ga maemo a a bokete thata. Mokatisi wa kwa Finland, Markku Kanerva o rile letlhakore la gagwe le ka itumelela maleka kgatlhanong le Russia kwa St Petersburg ka Laboraro.
Ee, go ka nna thata go simolola go tshamekela maleka.
Basireletsi ba kwa Finland ba solofela go dira ka natla jaaka fa Russia e lwela go fenya morago ga go tlholwa 3-0 ke Belgium.
Botshamekagare jwa bona bo na le maano a le mantsi, Kanerva o buile jalo.
Re tshwanetse go dira dilo tse dinnye botoka mo nakong e e tlang.
Re tshwanetse go netefatsa gore go fetisa kgwele le dilo tse dingwe tse dinnye di mo maemong a a kwa godimo le gore ba ikemiseditse go laola kgwele, tota le mo maemong a a gagametseng, o buile jalo.
Re santse re sa tlhaloganye gore Russia e tlaa tsamaisa motshameko ka tsela e ntseng jang.
Re na le bonnete jwa gore ba tlaa re tsenya ka fa tlase ga kgatelelo go tloga kwa tshimologong, mme re tshwanetse go nna le bokgoni jo bo lekaneng go mekamekana le seo.
Russia e kwa maemong a a kwa tlase mo setlhopheng sa B morago ga tatlhegelo e e masisi kgatlhanong le Belgium mme Kanerva o solofetse thupa.
Russia e latlhegetswe 3-0 kgatlhanong le Belgium ka Lamatlhatso kwa lebaleng la kwa gae kwa St Petersburg, mme se se dirile gore balatedi le balaketsi ba ba kgale.
Motshameko o o tlhagisitse bokgoni jo bo farologaneng le talente fa gare ga Belgium, e e tseelwang kwa godimo le setlhopha sa ga Cherchesovs.
Go kgalwa go go ne go tshwanetse go diragala, Cherchesov o boleletse babegakgang letsatsi pele ga Russia e kopana le Finland kwa St Petersburg.
Re sentse re fodile go tswa mo motshamekong wa ntlha.
Jaanong re na le mofuta o o farologaneng thata wa ipaakanyo.
Finland ga e se setlhopha se se bonolo go tshameka kgatlhanong le sona e bile ba setse ba supile se (kgatlhanong le Denmark), Cherchesov o buile jalo.
Ke setlhopha se se nang le maitshwaro a a siameng, Dzhikiya o buile jalo.
Ba na le thulaganyo mme ba tshameka ka tsela e e katisegileng
Cherchesov o rile Yuri Zhirkov o ne a gobetse mo seropeng mo motshamekong kgatlhanong le Belgium mme morago go ne ga netefadiwa gore mosireletsi yo o tshwarang dingwaga di le 38 ka kgwedi ya Phatwe yo, o tlaa fetiwa ke dikgaisano tsotlhe.
Ka ntlha ya kgobalo ya gagwe e e masisi, badiri ba bokatisi ba sweditse go golola motshameki (Zhirkov) go tswa mo setlhopheng, setatamente go tswa kwa setlhopheng sa Russia se buile mo Twitter.
New Zealand e e matlhagatlhaga e tlaa tshameka kgatlhanong le India e e nang le maikaelelo a go nna bommampodi ba lefatshe ba ntlha ba semmuso ba teko ya Kirikete fa ba thulana kwa dikgaisanong tsa makgaolakgang tsa lefatshe (WTC) kwa Southampton go tloga ka Labotlhano.
Khansele ya boditšhabatšhaba e e laolang kirikete (ICC) e ne e batlile gore kgaisano eno ya Bomampodi e nne maleba le go dira diteko tsa Kerikete mme mokapotene wa New Zealand Kane Williamson o rile e atlegile.
Re bone Australia, New Zealand, bontsi jwa ditlhopha di na le kgono ya go fitlhelela.
Go ya ka pharologano, India ga e ise e tshameke motshameko wa teko fa e sale go tloga ka kgwedi ya Mopitlwe mme ba santse ba tshwanetse go fenya sekgele sa ICC ka fa tlase ga Skipper Virat Kohli
Botlhokwa jwa motshameko wa bofelo ga bo a latlhega mo go yo o dingwaga di le 32.
Se se na le boleng jo bogolo thata, segolobogolo jaaka e le ya ntlha ya mofuta o, mo seemong se se thata, Kohli o buile jalo pele a leba kwa England.
Se se tshwana le kokoanyo ya tiro ya ka natla, e seng fela mo pakeng ya makgaolakgang mme mo dingwageng di le 5-6 tse di fetileng
Mo Lekgotla la Boditšhabatšhaba la Kerikete (ICC) le itumelela gore WTC e tlisitse kgatlhego e ntsi mo go tsa kirikete.
Go ne go le mo pepeneneng gore kgatlhego mo motseletseleng o o rileng e ne e se mo ditlhopheng tse pedi tse di amegang fela, CEO ya ICC ya nama o sa tshwere Geoff Allardice o boleletse kwa khonferense ya dikgang ka Mosupologo.
E ne e tswa go lefatshe la kirikete lefatshe ka bophara.
Mme ke akanya gore go tlisa bokao jwa mofuta o mo kiriketeng ke kgato e e kwa pele.
Batlhankedi ba kwa Japan ba ba laolang melawana ya coronavirus, ba tla tshwara khonferense ya dikgang moragonyana ka Laboraro.
Japan e ikaelela go tswelela pele ka tshitshinyo e e tla letlang babogedi ba ba fitlhang go 10 000 ka palo kgotsa 50% ya go tlala ga mafelo, nngwe le nngwe fela e e leng nnye, kwa meletlong ka nako ya metshameko, dikgang tsa Kyodo di buile jalo ka Labobedi thapama, di nopola metswedi e mengwe ya puso.
Babogedi ba kwa ntle ba setse ba ileditswe go ya kwa tshimologong ya diolimpiking ka di 23 tsa kgwedi ya Phukwi.
Barulaganyi le batlhankedi ba mmuso kwa Japane ba rile ba tla tswelela go lebelela melawana ya coronavirus go netefatsa metshameko e e babalesegileng le e e sireletsegileng, le gore tshwetso ya babogedi e tlaa dirwa mo kgweding eno.
Tona ya ikonomi kwa Japan Yasutoshi Nishimura le mogakolodi yo o kwa godimo wa puso Shigeru Omi ba tla tshwara khonferense ya dikgang e e kopanetsweng ka Laboraro, kantoro ya kabinete e buile jalo.
Nishimura le Omi ba tlaa bua ka ga dikarabo tsa puso mabapi le coronavirus ka kopano ya bona ka Laboraro, Ofisi ya kabinete e buile jalo, mme ga e a tlamela dintlha tse dingwe le nako ga e ise e bewe.
Tokyo, Osaka le ditoropo tse dingwe di le robedi di tlaa tswelela go nna ka fa tlase ga maemo a tshoganyetso a a tla khutlang ka Seetebosigo 20.
E ne e le motshameko o o boima mme re iponetse dintlha di le tharo.
Go ne go le botlhokwa go fenya le go simolola kgaisano ka boikanyo mme jaanong re batla go tswelela ka go fenya, go bua Ronaldo.
Mokatisi wa Portugal Fernando Santos o a tlaleletsa: Fa re ne re nositse kwa tshimologong, go ne go tla nna bonolo mo go rona.
Re latlhegetswe ke ditšhono di le mmalwa mme ra nna le dinako tsa go tlhobaela, re kgonne go itsotsoropanya gape le go fetsa motshameko sentle.
Motshamekapele Adam Szalai o ne a tshosetsa Hungary, fa a ne a latlhela kgwele ka tlhogo mo diatleng tsa ga Rui Patricio nakonyana pele ga nako ya go ikhutsa mme a leka motshwaradino gape mo halofong ya bobedi.
Mosireletsi wa kwa Portugal yo o nang le maitemogelo, Pepe o batlile go nosa kwa tshimologong ya karolo ya bobedi mme a kgorelediwa ke Gulacsi yo o dulang a le malala a laotswe, yo morago ga moo o neng a thibela tlhaselo e e tswang kwa go Fernandes.
Kemedi ya Hungary Szabolcs Schon o ne a tlisa matlhagatlhaga kwa lebaleng la metshameko mo motsotsong wa bo 80 fa thago ya gagwe e ne kgabola mo go Patricio mme rramela o ne a tsholetsa folaga ya gagwe ka bonako go emisa keteko.
Tiragalo e kgoba marapo ka metlha.
Re sireleditse sentle, setlhopha sotlhe se dirile sentle mme re ntshitse bojotlhe jwa rona, go buile mosireletsi wa kwa Hungary Attila Szalai.
Hungary e tla kopana le bommampodi ba lefatshe ba France mo nakong e e tlang kwa Puskas Arena, fa Portugal yona e tlaa lebagana le Germany kwa Munich.
Tonakgolo ya kwa Hungary e e ratang kgwele ya dinao Viktor Orban o ne a na le maikaelelo a go tlatsa lebala le le ntšhwa le le phatsimang, le le butsweng ka 2019, jaaka a batla go itsege thata pele ga ditlhopho tse di tlang.
Orban, yo o neng a a le kwa motshamekong, o dirisitse dibilione tsa di euro tsa matlole a puso go tlhabolola didiriswa tsa kgwele ya dinao mme o ne a tshwaiwa diphoso ka go baya matlole a motshameko wa kgwele ya dinao kwa pele ga a tlhokomelo ya boitekanelo, segolobogolo jaaka leroborobo le tlhasetse.
Fa naga e sena go fenya lekhubu la bobedi la coronavirus, ka dikgetse tse dintšhwa tse di dutseng go 100 go ya go di le 200 mo bekeng e e fetileng, re leboga moento ka se, e kile ya bo e na le dipalopalo tse di kwa godimo tsa dintsho tsa COVID-19 lefatshe ka bophara, tsa batho ba le 100,000 go ya ka tshedimosetso ya kwa Unibesithi ya John Hopkins
Go tswa ga Germany mo logatong lwa ntlha lwa Sejana sa Lefatshe sa 2018 go bakile tlhabololo ya setlhopha.
Mo kgaisanong ya gagwe ya bofelo pele a rola tiro morago ga dingwaga di le 15, Loew o ne a gopola gore go lelekiwa ga bangwe ba batshameki morago ga tlhakatlhakano e e tlhodilweng ke leroborobo la COVID- go kaya gore setlhopha se reteletswe ke go bona dipholo tse di itumedisang.
Jaaka bommampodi ba lefatshe Thomas Mueller le Mats Hummels ba boetse mo setlhopheng morago ga dingwaga di le pedi, Germany e tla tsewa jaaka setlhopha se se nang le maitemogelo fa ba kopana baagisani ba bona ba ba nang le maatla.
Se Germany e tlaa tlhokang go se dira pele ke go tiisa tshireletso ya bona kgatlhanong le batshameki ba kwa pele kwa France, ba ba itsegeng e le bona ba ba itlhomileng kwa pele mo lefatsheng mo nakong eno .
France e ka bo e se bommampodi ba lefatshe ba fa ba ne ba se na basireletsi ba maemo a a kwa godimo, Go buwa Timo Werner wa kwa Germany.
Batshameki ba ba lebaganang le ba bangwe ka bongwe ka bongwe jaaka NGolo Kante kgotsa Benjamin Pavard.
Go na le lebaka la gore goreng go na le bommamoratwa ba thonamente.
Mme mo go tlhaseleng boraro jo (Kylian) Mbappe, (Antoine) Griezmann le (Karim) Benzema ba kwa maemong a a kwa godimo.
Fa o na le batshameki ba ba tshwanang le bao mo setlhopheng, go a itumedisa.
Benzema o fetsa go nna botoka morago ga kgobalo e nnye e a e boneng kwa motshamekong wa botsalano o mo go ona ba fentseng Bulgaria ka Labobedi mme o itekanetse gore a ka tshameka motshameko wa pulo.
Re tshwanetse go bona gore ke eng se se botlhokwa mo go rona, se re se tlhokang le gore maatla a rona a fa kae, go bua mothusa mokatisi kwa Jeremane, Marcus Sorg.
Sa bobedi, re tshwanetse go bona gore re ka tlosa jang setlhopha sa France mo motshamekong.
Re tshwanetse go leka, le kgatlhanong le France go tsenya maatla a rona mo lebaleng la motshameko.
Kwa bokhutlong jwa letsatsi, e ka nna seemo se le sengwe se se ka sireletsang katlego ya setlhopha, Sorg o buile jalo.
Ke ka moo go leng botlhokwa gore re dire tiro ya rona, mme batshameki ba rona ba tlhalogantse seo.
Christian Eriksen wa kwa Denmark a re o ikutlwa a siame mo tlase ga maemo a a leng mo go ona mme o bontshitse ditebogo ka melaetsa e a e amogetseng morago ga go itemogela bolwetse jwa pelo ka nako ya motshameko wa bona ya pulo ya Euro 2020 ka Lamatlhatso.
Re lebogela ditumediso le melaetsa ya lona e e monate go ralala lefatshe.
Go kaya go le gontsi mo go nna le ba lelapa la me, Eriksen o buile jalo mo posong e e kwadilweng mo porofaeleng ya setlhopha ya bosetšhaba ya Instagram e e tswileng ka Labobedi.
Ke siame ka fa tlase a maemo a.
Poso e, e ne e tsamaya le setshwantsho sa monna yo wa dingwaga di le 29, a robetse mo bolaong kwa bookelong, a na le monyenyo mme a supa fa a siame.
Ke ikutlwa ke siame.
Jaanong, ke tla etleetsa basimane ba setlhopha sa Denmark mo metshamekong e e latelang. Tshamekelang Denmark yotlhe, a tlaleletsa.
Eriksen o ile a wa pelenyana ga nako ya go ikhutsa ka nako ya motshameko wa bona kgatlhanong le Finland mme o ne a isiwa bookelong morago ga go amogela CPR mo lebaleng.
Maabane, moemedi wa ga Christian Eriksen o rile motshameki yo o santse a tlhatlhobiwa mo go tseneletseng.
Rotlhe re batla go itse gore go diragetse eng ka ena, le ena fela jalo.
Dingaka di ntse di dira ditlhatlhobo tse di tseneletseng, go tla tsaya nako, kuranta ya kwa Italy, Gazzetta dello Sport ka Mosupologo e nopotse moemedi wa ga Eriksen, Martin Schoots jaaka a ne a bua.
Christian ga a itlhoboge.
Ene le ba lelapa la gagwe ba batla go romela ditebogo tsa bona go botlhe.
Motshameko wa setlhopha sa B o ne wa emisa mme wa tswelela gape morago ga ura le metsotso e le 45. Finland e fentse ka 1-0.
Tiragalo e tsosa dipotso ka ga tiro e ntsi e batshameki ba lebaneng le yona.
Eriksen o ne a tshameka motshameko wa gagwe wa bo 66 mo ngwageng fa e sale kgwele ya dinao e simolola morago ga go tswala ka ntlha ya leroborobo la coronavirus.
Melaetsa ya tshegetso e e lebisitsweng kwa go Eriksen a santse e thologela, go tswa mo motshamekong le go feta, sengwe se Schoots a rileng se thusitse go mo matlafatsa.
O ne a itumetse ka gonne o ne a tlhaloganya gore o dikaganyeditswe ke lorato lo lo kana kang, Schoots a tlaleletsa.
O amogetse melaetsa go tswa mo lefatsheng ka bophara.
O ne a gapilwe maikutlo thata ke melaetsa e e tswang kwa lefatsheng la Inter Milan; E seng fela go tswa mo batshameki mmogo le ena ba a neng a bua le bona ka melaetsa, mme le balatedi.
Halofo ya lefatshe e ikgolagantse le rona, batho botlhe ba tshwenyegile.
Jaanong, o tshwanetse go ikhutsa.
Mosadi wa gagwe le batsadi ba gagwe ba na le ene.
Mme le fa go le jalo, o batla go tshegetsa tshameki mmogo le ena kgatlhanong le Belgium.
Hungary, e e tshamekang mo dikgaisanong tsa bona tsa bobedi tsa kwa Europe mo dingwageng di le 49, ba tsewa jaaka batswantle, mo setlhopheng se se thata sa thonamente mme ba tlaa ba lebatsa se ka maina a bona a dinaledi le phisego e ba nang le yona.
Lefelo le le ntšhwa le le phatsimang la Puska ke lona fela lebala la metshameko le le kgonang go tsenya batho ba bantsi morago ga gore bothati jwa selegae bo dumele go ananya katogano ya batho ka melao e e gagametseng ya go tsena, e e tlhokang gore balatedi ba fane ka teko ya COVID-19 e e se nang tshwaetsego.
Go raya gore Cristiano Ronaldo le Bruno Fernandes ba ka iphitlhela ba kgalwa ke matshwititshwiti a batho ba kwa Budapest mo motshamekong wa Labobedi, ba ba se kitlang ba kgotlelela diphoso dipe go tswa mo letlhakoreng la bona.
Ke (Hungary) setlhopha se se itekanetseng thata, se se kitlang se letla kgwele epe e tswa mo diatleng tsa bona e bile ba ka se ineele, go bua motshamekagare wa Portugal, Danilo.
Re itse mokgwa wa motshameko o re tshwanetseng re o lebelele go tswa mo go bona.
Re feditse setlha sotlhe re sa tshameke mo pele ga balatedi mme ga re sa tlhola re tlwaetse, fela go nna teng ga batho go tla dira gore motshameko o nne monate.
Hungary e tlabe e tletse matlhagatlhaga thata, mme ke nngwe ya mathata a re tlaa tshwanelang go samagana le i
Fa re beela kwa thoko ntwa ya batho, Portugal e tlile go lebagana le diteko tse di boima go tswa go Germany le France mme motshameko o ke tšhono e e molemo ya go iponela dintlha tse di tlaa ba thusang go tsena mo setlhopheng.
Portugal e itemogetse mathata kgatlhanong le Hungary kwa Euro 2016, fa ba ne ba salela kwa morago makgetlho a le mararo pele ga ba boa ka maleka a 3-3 mme ba tsena mo dikgatong tsa peletsontle.
Letlhakore la ga Fernando Santos la Portugal ke lona le le tiileng mo selekanyong sa dingwaga di le tlhano, le humile ka batlhasedi ba ba tshwanang le Diogo Jota, Andre Silva, Joao Felix le Fernandes gammogo le Ronaldo yo o dulang a ikemiseditse.
Se ke setlhopha se se farologaneng, re na le batshameki ba ba botlana ba ba yang go tsenela thonamente ya bona ya ntlha ya boditšhabatšhaba, le fa e le gore phisego ya rona e santse e tlaa tshwana le ya kwa Euro 2016, go tlaleletsa Danilo wa dingwaga di le 29.
Setlhopha se se fetileng se ne se lomaganeng ka ba ne ba ntse ba tshameka mmogo mo nakong e telele. Le fa re le setlhopha se se potlana sa talente e e santseng e senoga, re setlhopha se se tshwaraganeng.
Rotlhe re akanya ka go tshwana mme go batla go fenya.
Re santse re le foo, Hungary, ga e bogale thata go tshwana le fa e ne e fitlhelela kwa kgatong ya bofelo ya peletsontle mo nakong e e fetileng, ba tshwere batho ba ba itsegeng thata jaaka Gabor Kiraly, Roland Juhasz le Zoltan Gera.
Gape ba latlhegetswe ke batshamekagare ba babedi ba bašwa, Dominik Szoboszlai le Zsolt Kalmar ka ntlha ya dikgobalo.
Fa a bodiwa gore ke motshameki ofe wa kwa Portugal o Hungary e tla be e tshwenyegile ka ena ka Labobedi, Rossi o ne a tshega.
Nka bala batshameki ba botlhe, o ne a bolelela babegakgape.
Fa ke ntsha leina le le lengwe fela ke tla be ke sa direle ba bangwe sentle.
Ba na le bokgoni jo bontsi mo dikarolong tsotlhe tsa lebala..
Re tlhoka go thusana, re tshwanetse go netefatsa gore re mmogo, mme re tswale diphatlha fa gare ga mela.
Hungary e ikaegile thata mo tshireletsong e e popota le tlhaselo.
Maina a le mantsi a a sa tlwaelegang mo setlhopheng a kaya gore setlhopha se tla be se le matlhagatlhaga go feta se ba tshamekang kgatlhanong le sona, se se tshamekileng mo dithonamenteng tsa selegae le tsa boditšhabatšhaba.
Bagaka ba Bundesliga ba ba tshwanang le motshwaradino wa Leipzig e leng Peter Gulacsi ba tshamekela Hungary, ke batshameki ba ba popota le kwa ntle ga motshameki wa bona yo o tlhwatlhwa, Dominik Szoboszlai.
Re tshwanetse go diragatsa togamaano ya rona, bogolosegolo mo tshireletsong, ka gonne setlhopha se sa kwa Portugal se matlafetse le feta sa ngwaga wa 2016, o buile jalo.
Hungary le Portugal di tshamekile mengwe ya metshameko ya setlhopha e e itumedisang thata kwa Euro 2016, kwa Hungary e neng e itlhomile kwa pele makgetlo a le mararo mme Portugal e lekanya dino lekgetlho lengwe lengwe, go akaretsa le dino di le pedi tse di nositsweng ke Cristiano Ronaldo.
Hungary e ne e itlhomile kwa pele mo setlhopheng pele ga go latlhegelwa ka 4-0 kgatlhanong le Belgium mo karolong ya 16 fa Portugal yona e ikgapetse sekgele.
Ditlhopha di le robedi di tlaa tsenela dikgaisano tsa sekgele mo setlheng se se latelang.
