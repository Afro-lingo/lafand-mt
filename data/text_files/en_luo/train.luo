Standard Bank ma South Africa, ma otudore gi ICBC, bende ne owinjore ochiw pesa migerogo kambi ma lamu, kata kamano, ne gilando ni giwalore e wachno e higa mar 2017 ka giwacho ni gidwaro dwoko piny higa ka higa, pesa ma gichiwo mitiyogo e weche maka mar kidi.
“Higa ka higa, watimo kar nyalowa mondo wadwok piny pesa ma wachiwo kendo matiyo e weche mag maka mar stima.Wasiro kembe mang'eny moloyo maloso stima gi yore ma ok chid muya kopim gi kembe ma wasiro matiyo gi maka mar kidi. Bengino ne owacho niya, " Wabiro rido chik ahinya ne kambi moro amora matiyo gi maka mar kidi e kinde mabiro.”
Kinde moro mokalo bengi mar The African Development Bank kata AfDB ne paro mar chiwo pesa migerogo kambi ma Lamu, to kambi miluongo ni America’s General Electric kata GE ne onego ochiw gima iluongo ni “teknoloji mar maka mar kidi ” teknolojini ne dhi dwoko chien chilo ma maka mar kidi ne dhi kelo.
Riwruoge ariyogi osewalore e wach holo kambi ma Lamu pesa, kendo gise walore e chenro mamoko mag siro weche maka mar kidi e piny mangima chakre sani.
Matin, bang' kane osekete e kom, e chak higani, Ker ma Amerka, Joe Biden ne oketo seyi e winjruok moro ma ne omiyo Amerka odonjo kendo e Paris Agreement. Okang' ma ne okawono ne onyiso kaka wach tiyo gi gik machido muya kaka maka mar kidi ketho alwora e okang' maduong' kendo kelo chandruok.
E wi mano, ne otimo mopogore gi Ker ma ne otelone, Donald Trump kendo ne odwoko Amerka e winjruok ma tweyo pinje duto mondo girit chal mar kor yamo.
Amerka bende nigi chenro mar dwoko chien gi nus chilo duto mar kabon chop higa mar 2030.
Chenro ma kamano nyiso ni kembe duto magolo kabon mang'eny nyaka lok yoregi mag tich.
John Chumo, Jatelo mar National Environmental Complaints Committee kata NECC ne owacho ni riwruok margi jiwo kembe mondo oluw chenro ma nyasani mar tiyo gi gik ma ok chid muya.
Ne owacho niya: “Ka idwaro chiwo pesa ma konyo e loso stima, ne ni kambi maloso stimano ok chid alwora.”
Mr Chumo ne owacho niya: “Dongruok mosiko, nyalo mana bedoe ka dongruok timore to koni alwora ok kethi. Kapo ni dongruok moro ketho alwora, mano ok en dongruok.”
Kinde moko, nikech gik ma kembe timo ma chido alwora, riwruoge ma holo pesa osewalore e chenro masiro kembego. Ginyalo bedo kembe makunyo kite mag nengo, kembe mochung' ne gige wuoth kata kembe maloso gik.
Riwruok mar Thomas Reuters Foundation nyocha owacho ni riwruoge 263 mochiwore ne konyo oganda, osekwayo bengi mondo kik gichiw dola bilion 3.5 kata bilion 374 milosogo paip mar mo mawuok Uganda nyaka dho wath ma Tanzanian.
Giwacho ni chenrono nyalo miyo oma ji lowo kendo gilal yoregi mag yuto kendo nyalo ketho alwora kendo dhi medo muya mar kabon.
Total mar France kod National Offshore Oil Corporation ma China onego ochak loso paip ma borne en kilomita 1,445 wuok yo podho chieng' ma Uganda nyaka Tanzania ma chop e pot ma Tanga e Indian Ocean.
Gimoro higa achiel kama mokalo, gik mitimo e intanet osemedore matamre ginono e piny mangima.
Bed ni idwaro tiyo, idwaro puonjori gimoro, kata idwaro tudri gi osiepeni kata joodu, intanet ne dwarore.
Kata obedo ni ji mang'eny ne ochako ng'iyo gi wach tiyo gi intanet, ne nitie ji mang'eny ma bende ne ok nyal timo kamano.
Bedo ni Mei tarik 17 higani ne en Telecommunication & Information Society Day. Kendo wich maduong' ma ne iwuoyoe ne en "Kaka Wanyalo Medo Timo Dongruok Mapiyo e Tiyo gi Intanet e Kinde Matekgi," ber ng'eyo ni gin ji adi ma ok nyal yudo intanet, kendo kaka inyalo konygi yudo intanet.
Kuom ranyisi, e pinje man Sub-Saharan Afrika, chiegni ji milion 800 ok otud gi intanet mar simu.
Ji milion 520 kuomgi nyalo yudo intanet mar simu to pod ok giyud, seche moko nikech gionge simbe manyasani, kata smartphone kata gikiya tiyo gi intanet to ji milion 270 ok nyal yudo intanet nikech intanet pok ochopo kama gintie.
Pasent 21 mar alworano duto ema yudo intanet mar 4G broadband.
Joma nigi intanet mosiko motudnegi e ot, tin nyowuoyo!
Kaluwore gi Ovum, riwruok matimo nonro, kwan joma nigi intanet motudnegi e ot kendo gichulo dwe ka dwe e Sub-Saharan Africa en mana ji milion 6.6.
Ne okel petrol ma romo lita milion 433 e pachoka kokalo kuom OTS mondo otigo e alap ma April-Mei.
M-Pesa, kendo chulo gik moko ka watiyo gi pesa manie akaunt.
Kit pesa machielo, ma osechak tigo e pinywa kae, to pok orwake chuth chuth e chenro mar pes ma dijitol mar cryptocurrency.
Mae nyiso ni ka in-gi siling' 1000, inyalo yiero mar ng'iewo shares e Nairobi Securities Exchange.
Bichiang'a nowacho ni, “Ikano nengo mar pesani e shares. Omiyo kitiyo gi siling' 1,000 e ng'iewo shares 100 mag Safaricom, mano nyiso ni nengo mar pesani nie shares ming'iewogo.”
Kaluwore gi Bichiang’a, pesa nyalo bedo paro.
Mondo ng'ato olos pesa, onego okel paro ma inyalo tigo e loso pesano.
To mano e kama lony mar loso gimoro kitiyo gi paro mochiw donjoe.
Mwandu luwore gi okang' ma ng'ato parogo kendo tiyo gi parono.
Nowacho ni kata mana wach oro pesa kitiyo gi M-Pesa ne en paro ma osemiyo jo Safaricom obedo achiel kuom kembe madongo e East kod Central Africa.
Bichiang'a nowacho kama, “Ka ikelo paro moro, parono nyalo kelo yuto ma inyalo tigo e loso mwandu kata inyalo ket yutogo e chenro malich miwuoro mag loso mwandu.”
Jo apiko ma Nairobi biro chulo siling' 126.37 e lita ka lita mar petrol bang' ka migawo mar Energy and Petroleum Regulatory Authority (EPRA) medo nengo gi siling' 3.56 kuom lita ka lita.
Kata kamano, joma tiyo gi Diesel kod mafuta mar taya to onwang'o yieyo nikech nengo gigo ok oloki.
Chakre sa auchiel otieno, nengo Diesel ei Nairobi biro bedo siling' 107.66 kuom lita achiel to mafuta mar taya ibiro us siling' 97.85 kuom lita.
E boma ma Mombasa, nengo petrol nobed siling' 123.95 kuom lita to Diesel gi mafuta mar taya ibiro us siling 105.27 kod siling' 95.46 kuom lita ka lita.
Ka ne jo EPRA wuoyo e wachno, ne giwacho ni osuru mar kelo petrol e pachoka ne odok piny gi pasent 0.57 kowuok e dola ma Amerka ma romo 491.50 kuom lita alufu e dwe mar Mach 2021 nyaka dola ma Amerka ma romo 488.69 kuom lita alufu e dwe mar April 2021.
Dwe mokalo, migepe ma chiko nengo gik moko ne ok oloko nengo fuel e alap ma April-May bang' nikech raia nokwer matek mokalo wach medo nengo.
Nengo petrol, diesel, kod mafuta mar taya ne odong' kaka ne gin ei Nairobi kuom dwe achiel nyaka Mei tarik 14, ka petrol en siling' Sh122.81, diesel siling' 107.66 to mafuta mar taya siling' 97.85.
Ka ne giweyo nengo ma April-Mei ochalre gi ma Mach-April, EPRA kod migawo mar mafuta e pachoka mong'ere kaka Petroleum Ministry nowinjore gi kembe ma uso mafuta mondo odwok nengo maggi piny.
Bang'e migawo mar weche pesa ma pachoka mong'ere kaka National Treasury nochulo kembe mag mafutago.
Kembego nong'ado siling' 4.44 kuom lita achiel mar petrol.
Ne ging'ado pesa matin ne mano e mafuta mar taya kod diesel, ka gikawo siling' 3.47 kuom lita ka lita mar mafuta mar taya to diesel gikawo siling' 2.28 kuom lita ka lita.
Ka ogo kwanno duto, to pesa duto ma ne okaw kuom jousogo dirom bilion 1.34.
Kata obedo ni migawo mar weche pesa ne ochulo pesa ma jousogo ne olalo dwe mokalo, ne nitiere pesa momedore ma romo siling' 0.50 kuom lita ka lita mar mafuta, ma wachore ni ofis ne otiyogo e iko kendo kowo pesa ma ne ochul kembe ma uso mafutago.
Jousogo kod migawo mar mafuta nowinjore e romo moro ma ne gitimo April 15 ni siling' 0.50 kuom lita ka lita-no ne en pesa ma notigo kare e keyo ne jo Kenya mwandu molos gi mafuta kendo ni ne idhi dwoke kiseto nengo gik moko e alap ma Mei-Jun
Weche ma nowach e burano ma noketie sei gi Andrew Kamau ma en PS mar Petroleum kod Daniel Kiptoo ma en Acting Chief Executive Officer (CEO) ma EPRA wacho kama, “Pesa ma ofis notiyogo sama ne gidwoko ne jong'iew msike pesagi ikwano ni ne otiyo kare kendo ibiro riwe e kwan sama ibiro go kwand nengo mar kelo msike pinywaka kokalo kuom OTS e alap ma Mei-Jun 2021 .”
Goyo sime osebedo yo maduong' mar nweng'o ne jo Safaricom, to sani koro Mpesa oloye ka e yo maduong' ma Safaricom nwang'ogo yuto.
Mpesa nokelo ne jo Safaricom bilion 82.65 to goyo sime to noloso bilion 82.55 e higa ma norumo Mach tarik 31.
Dongruok ma kamano ne obedoe kata obedo ni kambino nyocha ochiwo ripot ma nyiso dok chien mar ohandgi gi pasent 6.8 bang' golo osuru. Wang'ni giyudo ohala ma romo bilion 68.6 to higa mokalo ne giyudo bilion 73.6.
Ohandgi odok chien ka luwore gi chik ma Central Bank nogolo ne jo sime higa mokalo ni giyie kastembegi oor siling' 1,000 nono ma onge pesa ming'adogi nikech dok chien e weche yuto ma Covid-19 nokelo.
Kata kamano, Peter Ndegwa, ma en CEO mar Safaricom nowacho ni kambino nyocha oyudo ohala maber moloyo kaka ne giparo nikech kambino kod yuto ma thurka nosechako duogo e wang'e e kor higa mar timo ohala.
Sama ne ogolo ripot nyoro, ne owacho kama, "Wasenyagore gi apaka madongo e higano to pod ohandwa osekelo yuto ma mamalo moloyo kaka ne iparo ni dhi bet.”
Kambino ne geno loso ohala e kind bilion 91 billion kod 94 e higa mangima kapok ogol osuru, ma en dok chien mar pasent 10 kopim gi yuto ma higa mokalo.
Kata kamano, pesa ma ne giyudo ne romo bilion 96.16 kapok ogol osuru kod interest.
Ndegwa nowacho kama, “Ne wadok e wang'e e kor higa nikech ne wachako ng'ado ji kuom oro pesa e M-Pesa e dweche adek mogik mar higa, ne wadongo e mobile data gi pasent modhuro, ne wadongo e fixed data, kastembewa ne omedore, kendo ne nitie medruok bende e yo ma ji ne otiyogo gi laini marwa.”
Koriw kwan duto e higa, pesa te ma Safaricom ne oyudo ne en bilion 250, ma en dok chien mar pasent 0.3.
Pesa ma nowuok e M-Pesa ne olwar gi bilion 1.8 e higa mokalo kowuok e bilion 84.44 ma noyud higa morocho, to mano en dok chien maduong' ahinya kopim gi higni moko matin mosekalo.
Kidieny ma ne ohinyore ahinya ne en korka oro pesa kod chudo kitiyo gi M-Pesa ma ne ohandegi ne odok chien gi bilion 4.2 kod bilion 1.7 e higa mangima.
Kambino nowacho ni transactions mag M-Pesa ma dirom bilion 1.7 ma nengogi romo trillion 4.4 nobedo zero-rated.
Gie sechego, pesa ma ne oyud kowuok e goyo simu ne olwar gi bilion kowuok e bilion 86.53 to pes SMS noidho gi pasent 11.7 nyaka bilion 13.6 e giko higa mar weche ohala.
Kambino ne nigi kastembe milion 31.4 dwe ka dwe e giko higa mokalo kod joma tiyo gi M-Pesa milion 28.3.
Bende, Safaricom ne oyudo bilion 4.2 kowuok e betting mar sports kuom kinde ma pod ginono, mano en medruok mar pasent 12 kopim gi higa mokalo.
Dongruok ma kamano luwore gi bura ma Kot Mamalo nong'ado e chak higani ma nogolo marfuk mar lando betting e lela kod dwoko tuke e giko higa mar weche ohala.
E wi mano, nikech ji mathoth nyocha tiyo gi intanet, kambino noyudo pesa mamalo e mobile data kod home fibre kopim gi kinde mokalo.
Pesa ma ne oyud e mobile data ne romo bilion 44.7, ma en medruok mar bilion 4.6 kopim gi ripot ma ne ogol e kinde ma kama higa mokalo.
Kwan mar kastembe ma tiyo gi home fibre mar kambino ne omedore nyaka 137,400 chop giko higa mokalo, kowuok e 104,500 ma en kwan mar higa morocho.
Dilip Pal, ma en Chief Finance Officer nowacho ni, “Pesa ma noyud e Fixed service kod wholesale transit nomedore gi pasent auchiel e higa mochopo bilion 9.5 kisire gi medruok e pes home fibre, ma ne odongo gi pasent 49 mochopo bilion 3.5.”
“Dongruok ma kamano ne okel nikech kastembewa ne ochako wach tiyo kod somo ka gin dala, kendo nikech udi momedore ne otud gi intanet.”
Pal nomedo wacho ni dwoko piny pesa mitiyogo e medo gik manyien gi pasent 3.2 nyaka bilion 34.9, kendo dwoko piny pesa mitiyogo e dije mapile nyaka bilion 46, nokonyo e kedo gi pek ma Covid-19 nokelo.
Kambino noketo chenro mar chulo jo ma nigi shares kodgi billion 36.8 mar higa mangima, ma en dok chien mar pasent 34. Higa mokalo ne gichulo bilion 56.
Kembe mag Jo-China kedo ne siling' milion 20 midwaro gergo yao moro Aora Nyando.
Chenro ma ne osetim mar gero yaono Kisumu e Aora Nyando ma ne dhi kawo siling' milion 20 nolal nono ka ne Kembe ariyo mag Jo-China ma ne chano timo tijno noyawo lweny e kindgi ni ng'ano ma ibiro mi mich nikech tijno.
China Gezhouba, ma en achiel kuom kembe mag Jo-China ma ne dwaro tijno, osekawo okang' mar dhi e bod mondo gi ked ne kambi machielo mar Jo-China miluongo ni Jiangxi Economic Cooperation nikech joma nokawo tijno ok omakore gi time.
China Gezhouba ma nochulo siling' bilion 19.2 ne tijno wacho ni paro ma migawo mar National Water Harvesting and Storage Authority’s (NWHSA) nong'ado mar miyo kambi mar China Jiangxi tijno ne ok kare kata matin nikech kambi machielo ma gilarogo tijno ne ochiwo siling' bilion 19.9.
Chike ma miyo ng'ato ratiro mar yudo tich moro dwaro ni ka pok omi ng'ato tenda mar timo tich moro, onego onon ka be en gi nyalo mar timo tijno kapok weche odhi mabor kendo tijno imiyo ‘jal mogoyo nengo matin mogik.’
Okang' ma kambi mar China Gezhouba nokawo motero ywakgi ne migawo mar Public Procurement Administration Review Board (PPARB), ne giwacho ni migawo mar Water Harvesting Authority ne ok oyiero kambi ma ne ogoyo nengo matin mogik ne tij gero yao e Aora Nyando, kendo mano nomiyo gilalo tijno.
Kata kamanao, migawo mar National Water Harvesting and Storage Authority nochiwo dwoko ka giwacho ni kambi mar Gezhouba ne ok ochopo gik ma ne dwarore duto, to mano nomiyo tenda mar tijno obayogi.
“Chik wacho ni kambi ma ogoyo nengo ma tinnie mogik e ma imiyo tenda,... Omiyo nengo ma kambi mar China Gezhouba ne ogoyo ok e ma ne tinnie omiyo wan ok ne watamogi dhi nyime kawo okenge momedore ma ne dwarore mondo giyud tijno.”
Migawo mar Water Harvesting Authority wacho ni kambi mar Gezhouba ne ochiwo barupe mag dho China ma loko margi e dho Kisungu ne pok opwodhi.
Bende, kambino ne ok onyiewo pasent 40 mag gige gedo e kembe ma ni e alwora ka kaka ne wawinjore, e wi mano, jal ma ne dwaro tijno ne ok onyiso ayanga ni en gi geche mag tich kod gik ma moko ma ne dwarore ne tijno.
Wachore bende ni kambi mar China Gezhouba ne ok onyiso ni gin gi kar dak mosiko e piny Kenya.
Migawo mar Water Harvesting Authority wacho ni wechego e ma nomiyo gineno ni kambi mar China Gezhouba ok owinjore yudo tijno omiyo ne ok ginyal dhi nyime luwo okenge ma ne dwarore e yudo tijno.
Kata kamano, kambi mar China Gezhouba odagi wechego ka giwacho ni ne gichopo gik moko duto ma ne migawo mar Water Harvesting Authority ne dwaro e wach tijno.
E barup gi mar ywak ma ne gitero e migawo mar PPARB, kambi mar China Gezhouba ne dwaro ni migawo mar Water Harvesting Authority odog e chike ma tayo tijno ma ne giketo kendo ginon adimba otese ma ne gioro ka gikwayogo tijno.
Kambi mar China Gezhouba wacho e barua ma ne gitero ne migawo mar PPARB ni, “Weche ma migawo mar Water Harvesting Authority nowacho ok nikare kata matin, gilalo ji kendo ni joma oro kwayo mar tijno ok nyal winjo tiendgi maler.”
Kambi mar China Gezhouba wacho ni bedo ni nomi kambi mar China Jiangxi tenda mar tijno ne ok oluwore gi chike mag Procurement Act kod Chike ma moko ma ne dhi neno ni oti gi pesa moromo e tijno.
Kambino wacho niiya, “Tenda ma ne omi kambi mar Jiangxi ne ok ochopo chike ma dwarore e chiwo tich ma onge dewo wang', ma dwaro ni adiera obedie kendo miyo ji te thuolo mar nyiso nyalo margi. Bende ne ok oluw weche ma yudore e kare mar adek mar chike mag Public Procurement and Asset Disposal Act.”
Kambi mar China Gezhouba ok en kambi manyien e piny Kenya kendo oseyudo tenda mang'eny ma miyo oyudo pesa bilionde e tije mag gero gik madongo dongo moriwo gero Thwake Dam e Kaunti ma Makueni kaachiel gi Northern Collector Tunnel e Kaunti ma Murang'a.
Sharon Obonyo, ma en Ker (Chief Executive) e migawo mar Water Harvesting Authority, nochiwo dwoko e wi barura mar affidavit ma ne migawo mar PPARB ondiko kojiwo ni kambi mar China Gezhouba ne ok oluwo weche duto ma ne dwarore mondo ng'ato oyud tenda mar gero yao ma Nyando.
Ms Obonyo wacho ni nitie pogruok e kind foms mag appeal ma ne kambi mar China Gezhouba ooro ne migawo mar PPARB kod foms ma ne gimanyogo tenda mar tij gedono.
Migawo mar Water Harvesting Authority wacho ni, “Foms ma ne gichiwo ne migawo mar PPARB ok wach adier, gin mana gik mochuogi kendo gipogore gi ma ne ochiw kimanyogo tenda mar tij gedo.”
Ms Obonyo bendo nomedo ni, kambi mar China Gezhouba nosingore ni gibiro nyiewo gige gedo ma kwan gi romo pasent 40 e kembe ma ni e alwora ka ka po ni omigi tenda mar gero yaono.
Ms Obonyo oramo ni kambi mar China Gezhouba nooro email kaachiel gi barua tarik 9 April sa 11.40 odhiambo to mano noyudo ka oseyaw thuolo mar oro kwayo ne tijno sa 3 okinyi chieng'no.
Nowacho ni kambino nochocho email ma ne migawo mochung' ne tij gedono nooro mondo onere ni ne gioro email no motelo .
Ms Obonyo nowacho kama e barupgi mar affidavit, “Nafwenyo ni email ma ne kambino ooro ne okop kamoro kendo ne otem lok weche ma ni e iye, omiyo oting'o miriambo lilo.”
“Bang' kawo thuolo kendo nono weche motudore gi kambino… noyud ni ne gitimo lokruok e email no mondo gichoch bod kendo miyo opar ni email no noornegi chieng' Tich Abich April 9, 2021 sa 1.40 okinyi kar mondo obed… 11.40 odhiambo ka girucho namba 1 e email ma ne gikopono kendo giloko ni ne oore okinyi."
Ms Obonyo nomedo wacho ni nikech kambi mar Gezhouba ne ok ochiwo gik moko duto mane dwarore, ne ong'ad kare oko kendo wachne norumo gi kanyo.
Ms Obonyo wacho ni, “Kochakore gi wach loko email, kambino ne ok ochopo gik moko duto ma ne dwarore e yudo tijno… kwayo ma ne gioro ne ok nyal chopo e okenge man nyime.
Kembe mamoko ma bende ne ooro kwayogi ka gimanyo tijno ne gin SBI International Holdings ma ne dwaro bilion 26 kod Just Nice Construction ma ne dwaro bilion 22.
Yao ma Soin-Koru, mosebed ka iloso wachne kuom higni mang'eny, e ma onego oger e Aora Nyando e kaunti ma Kisumu mondo okony e chiko ohula kendo konyo joma odak e aloworano yodo pi ma ginyalo tiyogo.
Bende ne odhi konyo e puro mchele e alwora mar Kano.
E foms mag tijno, jotelo nowacho ni gigoyo bajet maromo bilion 23 mondo okony e wach gero yaono moriwo nyaka weche mag osuru.
Nondik e fom-go ni, “Yao mar Soin-Koru biro konyo e gik mang'eny kaka chiko ohula ma betga e alwora ma mwalo mag Aora Nyando. Bende, obiro miyo ji oyud pi ma gitiyogo e utegi, e puothe, kaachiel gi loso sitima.”
Yaono ma ting'o pi ma romo lita milion 93.7 biro miyo ji oyud pi ma romo lita 72,000 ma ginyalo tiyogo e utegi kod tije mamoko pile ka pile.
Migawo mochung' ne weche pi nochako chenro mar gero yaono higa mokalo kata kamano, wachne noduok chien nikech joma ne dwaro tijno ne ok ogoyo bei matinie mogik ma ochan ni otigo e gedono.
E chak higani ne ochak wachne kendo to obiro chopo e ng'iende tarik 15 April.
Yao ma ibiro ger e kiewo mar kaunti ma Kisumu gi kaunti ma Kericho biro miyo joma odak e alwora moko e kaunti mar Kisumu, Kericho kod Nandi e yudo pi ma ginyalo tiyogo.
Migawo mar ESIA (the authority in the environmental and social impact assessment) kaachiel gi migawo mar National Environment Management Authority nowacho ni, “Ohula bedoga e alwora ma mwalo mag Aora Nyando kendo okeloga chandruoge mang'eny ne joma odak e alworago.
Ripot ma higa 2009 ma nogol gi migawo mar Ministry of Water nowacho ni ohula ma bedoga e alwora ma mwalo mag Aora Nyando, daroga ji 5,000 higa ka higa kendo kethoga mwandu ma dirom siling' milion 49.
County Government ma Kisumu machiegnini nowacho ni milion 400 dwarore mondo olosgo nderni ma ohula noketho nikech koth ma nochue kinde matin mokalo.
Kaluwore gi migawo mar water authority, ohula ma Nyando keloga oseketho weche mag pur bende to mano osemiyo dak e alworano kod yudo chiemo obedo matek.
Ohulago oseketho gik moko kaka yore mag wuoth, yore mag tudruok, yudo pi, sitima kendo osechocho dongruok e alworago nikech chuno joma odak e alworano ni gidar kinde ka kinde ka koth chue mang'eny.
Migawo moro e ESIA nowacho ni, “Mopogore gi ohula, alwora ma mwalo mag Aora Nyando bedoga gi kinde mag oro ma miyo yudo pi ma inyalo tigo e weche pur bedo matek.
“E kinde kaka mago, pi bedo manok e Aora Nyando kendo mano miyo tije pur mitimoga e alworago ok nyal dhi maber, to moloyo e alwora mag Kano ma ipidhoe mchele.”
Nomedo wacho ni pi yao nyalo miyo ji omed weche pur koa e eka 1800 nyaka eka 5,170 e Ahero kod alwora mage, kaachiel gi puothe mag mchele ma yudore West Kano.
Thuolo ma Jo- Safaricom nochiwo mar oro pesa ma tin ne siling' 1,000 nono kotiyo gi M-Pesa e kinde ma tuo mar Korona noduoko chien kwan mar pesa ma ne giyudo e giko higa mar 2020.
Migawo mochung' ne weche tudruok nochiwo ripot ni ne gilalo pasent 6.8 bang' golo osuru ma romo siling' bilion 68.7 e giko dwe mar Mach higa 2021 koa e siling' bilion 73.7 ma ne giyudo higa mokalo.
E kindeno, Jo-Safaricom nokonyo Jo-Kenya e dwoko chien landruok mar Korona kuom golo pesa ma ji ne chuloga ka gioro pesa ma tin ne siling' 1, 000, to mano nomiyo pesa ma moromo bilion 4.4 ma dine giyudo odhi adhiya kamano.
Pesa ma noyud e goyo simu kod ng'iewo data ne odok piny nyaka bilion 250.35 ma en dok chien mar pasent 0.3, mano luwore gi dongruok ma nobedoe e ohand mobile data ma nochopo bilion 44.79 ma en dongruok mar pasent 11.5.
E chuny kinde korona, kembe moko nochako chenro mar timo tich ka gin e utegi e yor intanet, to mano nomiyo tiyo gi internet omedre ahinya.
Pesa miyudo ka ng'ato otiyo gi M-Pesa kata ka ng'ato ogoyo simu nodok chien ahinya, M-Pesa nodok chien gi pasent 2.1 mochopo siling' bilion 82. 64, to goyo simu nodok chien gi pasent 4.6 mochopo siling' bilion 82.55.
Peter Ndegwa, CEO mar Safaricom nowacho niya: “Ne wasiko ka wanano kata mana e higa ma ne weche richoni, kendo ne wachung' motegno e tijewa, bende ne wadhi nyime siro pinywa, kastembewa kod joma nonyiewo shares magwa e kinde ma ne weche tekni.”
“Higani gima duong' ma ne waketo e pachwa e neno ni netwak ber moromo, otiyo maber kod weche pesa obedo motelo mondo kik chochni moro amora obedie.”
E pesa duto ma ne wayudo, M-Pesa nodok chien koa e pasent 33.6 ma ne wayud higa mokalo nyaka e pasent 33, nikech ne wagolo chudo ma ng'ato onego ogol ka ooro pesa.
E kinde ma ne ilando wechegi, jakom mar Safaricom Michael Joseph nowacho ni migawo mochung' ne weche tudruok osedok e wang'e kendo obiro neno ni kambi chopo weche duto momiyo nolose.
Nomedo wacho niya: “Mano biro miyo dweche mabiro waket pachwa e gik ma moko kaka weche pur, somo, thieth, siro ohelni matindo kod mosechopo e okang' madiere kendo medo yaro alwora.
E wach yaro alwora, Safaricom temo holo pesa mondo gidonj e riwruok moro manyien mar timo ohala e weche tudruok gi jo Ethiopia, mondo gimed yudo ohala mang'eny kendo shares maggi bende omedre.
Ripot moro ma nogol April gi migawo mar Ethiopian Communications Authority (ECA), nowacho ni Safaricom ne en achiel kuom joma nie riwruok moro moriwo Vodacom Group Ltd (South Africa), Vodafone Group Plc (UK), CDC Group Plc (UK) kod Sumitomo Corporation (Japan) ma nooro kwayogi mar manyo laisens mar timo weche tudruok e piny mangima.
Joma oyudo laisensno ne dhi yudo thuolo mar chako tije mag tuodruok ka gipiem gi State-run Ethio Telecom e weche dudruok gi simu kata data gi raia mag Ethiopia ma kwan gi romo milion 112.
Ka ne gigwelo ji mondo ochak oro kwayo maggi, migawo mar ECA nowacho kama: “Joma nigi lisens biro bedo gi ratiro mar timo tije mag tudruok moriwo tiyo gi simu, oro mesej kata tiyo gi data ka gitiyo gi teknoloji e piny Ethiopia kata oro kendo yudo weche tudruok e piny Ethiopia kata e pinje mamoko.”
Joma olocho biro yudo lisens ma biro tiyo higni 15 kendo gibiro bedo gi nyalo mar dhi nyime tiyo kode kata ka hignigo oserumo.
Kambi biro chulogi siling bilion 18 higa ka higa to mano en siling' 0.45 e shar ka share.
Ndegwa nowacho ni ne gigoyo kwano ma giyudo ni ginyalo loso pesa ma dirom bilion 105 – 108 e higa mar 2022.
Ndege moro ma ng'ato nyalo haya ma itayo gi Ja-Roman moro biroga e paw ndege ma Moi International airport ma ni Mombasa.
Joma nigi ndeke kaka mago yudo ohala matin ahinya e alworawa ka.
Ka luwore gi joma ni e kambino, bei ma malo riembo kastembe mang'eny mohero idho ndeke ma ting'o abiria nikech bechgi yot.
Julius Thairu Chief Commercial Officer mar Kenya Airways nowacho niya: “Ndeke mag hire bechgi ni malo mohingo ndeke ma ting'o abiria. Nikech ng'ato nyaka chulo pesa mang'eny moromo chulo kombe duto ma ni e ndegeno.” .
Kata kamano, omedo wacho ni weche lokore mos mos nikech chike mag tuo mar Korona ma dwaro ni ji obed mabor gi jowetegi.
“E higa mokalo, piem osebedoe nikech ndeke mag abiria temo tiyo gi thuolo e yudo pesa mag kombe ma ni nono nikech tuo mar Korona. Gitemo piem gi ndeke mag haya ma osebedo gi lony mathoth kendo osetiyo kamano kuom higni mang'eny.”
Kaluwore gi Thairu, e kinde ma tuo mar Korona ne ng'eny ahinya, paw ndege ma Heathrow ma ni e piny London ne ok olor omiyo ne en gi jowuoth mang'eny ma dhi e pinje mopogore opogore.
Gie sani, China kod Central Africa nigi kastembe mang'eny ma dwaro ndeke mag haya.
Higa mokalo, Kenya Airways noloko ndege moko ma ting'o abiria mondo obed ndeke ma ting'o osike, ka gin gi chenro mar donjo e ohand ting'o olemo kod alode.
Achiel kuom ndekego ma en, Boeing 787 Dreamliner, noa Nairobi ka dhi London April higa mokalo koting'o tans 40 mag alode kod maua.
Bluebird Aviation kod Safarilink Airline wacho ni ndeke mag hire e ma sani yudo tije mang'eny nikech welo ma a e pinje ma oko ma dwaro dhi kuonde kaka Masai Mara National Reserve kod Kaunti mar Laikipia.
Ndeke ma dwoko ji thuchegi kod ndeke ma tingo mana abiria gi osike, to moloyo osigo mar vaccine mag Korona, bende gin tije ma kelo pesa e kembe mag ndege.
Kaluwore gi migawo mar International Air Transport Association, kambi mar ndege nolalo bilion dola 84 (siling' trilion 9) e higa mar 2020, kendo giwacho ni nenore ni e higa mar 2021 ginyalo lalo pesa mang'eny mokalo kanyo nikech pesa ma ndeke ma ting'o abiri kelo medo mana bedo matin.
Ka ne pok orid chike mag wuoth, ma nomiyo ji ok nyal donjo kata wuok e kaunti mag Nairobi, Kiambu, Machakos, Nakuru kod Kajiado, Kambi mar Skyward nogolo moko kuom ndekegi ma ni Nairobi ma gitero kuonde mamoko kaka Malindi, Mombasa, Eldoret, Lamu kod Lodwar.
Kelvin Mwasi, ma en maneja mar Skyward commercial wacho kama: “Ndeke mag hire e ma sani tiyo ahinya nikech chike mag Korona oloro ne ndeke ma ting'o abiria.
Kambi mar Bluebird Aviation bende wacho ni nyaka ne Korona chakre gisebedo ka giyudo kastembe mang'eny ma dwaro ndege mag haya.
Hussein Mohammed ma en General Manager Captain wacho ni ndeke mag haya osebedo ka temo chopo dwaro mag kastembegi, kata obedo ni gisebeo ka giyudo kastembe momedore, mak mana ni mano timore e okang' ma piny ahinya.
Jaloch mar World Marathon Eliud Kipchoge kaachiel gi Tourism Cabinet Secretary Najib Balala ka ni Nairobi National Park tarik 8 Januar higa mar 2021.
Sirkal osengeko matin e wi ohala manyien e migawo mar tourism ma nyalo neno ni kuonde mitime chokruoge, kuonde dak mar le mag bungu gibed madongo kata matindo itayo gi private agencies.
Kowuoyo gi joma ne ni e romo mar European Union Green Diplomacy ma notim e mbui nyoro, Najib Balala ma en Cabinet Secretary mar Tourism nowacho ni ohalano ok nyal timore kaka pile nikech tuo ma sani okwako piny.
Ohala mar Tourism osepuonjore gik mathoth nikech tuo mar Covid-19, to mano onego omi gilok yore ma gitimogo ohalano.
Najib Balala wacho ni: “Tuo mar Covid-19 osemiyo wapuonjore gik mang'eny. Oseyawo wang'wa kendo konyowa fwenyo ni nitie lokruoge monego watim. Onge ng'ama owe oko kendo ng'ato ang'ata ma biro chiwo pache bang' tuo mar Covid-19 nyaka ne gik moko e yo malach.”
CS no nowacho ni ohala mar tourism ne geno yudo pesa kendo tiyo gi yore manyien e timo ohalano ma biro miyo ji odonj mayo e ohalano kendo dwoko piny pesa ma ji chulo kaka yo mar bero ohalano.
Nopenjo niya: “Ang'o momiyo ng'ato achiel e ma timo gik moko te? Ang'o ma monowa kawo gik moko oko?”
Mr Balala nowacho ni riwruoge mag public-private keto ranyisi maber e wi kaka onego otim ohalano, kendo gipenjore gimomiyo Sirkal pod tayo gik moko kendgi.
Nopenjo niya: “Ang'o momiyo sirkal e ma tayo kaka itiyo gi ute moger ni itimoe romo? Ang'o ma monowa keto jo oko e ma ota weche kaka mago.”
“Ang'o momiyo sirkal e ma tayo gik ma timore kama oketie le mag bungu? Magi e moko kuom gik monego otim ne lokruok, kendo ma e sa mar paro matut kuomgi.”
Yo manyien mar timo ohalono biro konyo sirkal golo kembe kod riwruoge mang'eny ma ok ochuno e migawono.
Balala nowacho ni gima duong' en bedo gi grup mar joma omi ratiro mar ng'ado paro mapiyo kendo kawo okenge ma dwarore, kaachiel gi tiyo gi teknoloji e weche duto.
Bende nowacho ni: “Ere kaka ng'ato nyalo ng'eyo ka en gi nyalo mar ng'ado paro piyo, e yo mowinjore kendo ma kare? Magi moko kuom gik ma onego opar matut kuomgi.”
Ka po ni wadhi nyime tiyo gi yore ma ne watiyogo ka ne pok tuo mar Covid-19 obiro, onge dongruok ma wabiro timo.
CS-no nowacho ni kar tiyo mana gi Facebook kod Twitter onego wachak tiyo gi yore mamoko mag teknoloji e kindegi mag Covid-19, kendo neno ni weche ohala duto kod kaka giringo otenore kuom barupe mag kwayo ma ji oro.
Balala nowacho kama: "Wawuoyo e wi applications ma konyo e tudo kambi gi kastembe. Mano emomiyo dwarore ahinya ni waket pesawa e wach data kod simbe ma nyasani.”
Nofwenyo ni sirkal nyalo medo tiyo maber gi jotich 6,000 ma en go ma ok ochuno ni oriemb moko kuomgi e tich.
Nowacho ni tuo mar Covid-19 osemiyo migawoni oneno ber mar timo ohala e pinywa, to mano nyiso ni nyaka watim lokruok e yore mag timo ohala.
Nomedo wacho niya: “Onge joma oseparoga ni ginyalo mana timo ohala e pinygi ma ok ochuno ni gidhi e pinje mamoko. Ok Kenya kende; to kata mana pinje mamoko bende pok ohero timo ohala e alwora ma giaye kod kastembe ma a e alworagi.”
MP mopogore opogore ma wuok e dwond buche ariyo ma thurka motelo e wach timo lokruok moko e pend chike ma thurka kapok yiero maduong' ma higa manyien ochopo, oseyango weche ma dirom apar e Bill mar Building Bridges Initiative (mong'ere kaka BBI) monego oluw wachgi kokalo kuom yor paliament.
Moko kuom weche moket e ondamo ma nyime gin kaka wach keto migawo mar Prime Minister kod jolupne ariyo, medo omenda ma dhi ne kaunti duto, keto chenro manyien mar bedo gi omenda ma dhi ne ward ka ward, timo lokruoge moko e yo mochan-go migawo mochung' ne weche yiero ma thurwaka, nono kendo pend chike motudore gi wach arita kuwe kod kaso wach kedo gi mibadhi.
Weche mamoko gin kwan mar constituencies monego obedie, bedo gi romruok e wach omenda ma dhi ne kaunti duto, chik ma ng'iyo ni ariyo kuom adek mar jotelo moyier gi sirkal kata e yor kura ok gin chwo lilo kata mon lilo kod wach weyo kawo osuru kuom higni abiriyo kuom kembe ma pod nyien e ohala.
Group mar ji 13 ma ni e migawo mar National Assembly kod Senate biro chamo chiemo modiechieng' kanyachiel ka gin Nairobi chieng' Tich Ariyo, mondo ginon adimba wach ma grup maduong' sani tiyeno.
Kae to gibiro neno ni gichopo e winjruok achiel kendo neno ni ji te oyudo yuto ma romre.
Notim gima chalo kamano e higa mar 1997 kitiyo gi migawo mar Inter-Parties Parliamentary Group (IPPG) to mano nomiyo ji otimo yiero e yo mokue.
Joma ni e grupno noyudo wach ma Kot Maduong' nong'ado ka giwacho ni BBI-driven Constitution of Kenya Bill ma 2020 ok oluwore gi chik.
Bura ma nong'ad gi jong'ad bura abich ma gin Justice Joel Ngugi, George Odunga, Teresia Matheka, Chacha Mwita kod Jairus Ngaah nonyiso ni BBI ok oluwore gi chik sirkal, kendo ok owinjore, nomiyo chenro ma Ker Uhuru Kenyatta ne nigo mar kedo e weche siasa ne jatend Handshake kod ODM Raila Odinga odok chien.
Aden Duale Former National Assembly majority leader nowacho ni nolos chenrono mondo olos weche mapiyo ka pok kinde Yiero Maduong' ma higa 2022 ochopo .
Duale nowacho niya: “Achiel kuom gik madongo ma ne onego olos ne en nono chike ma tayo yiero kod arita kue, moriwo nyaka migepe ma polis nigo e kinde yiero, mondo gigeng' moko kuom gik maricho ma notimore e kinde yiero moko ma notim machiegni. Kae to wabiro nono paro mag joma nigi lony e weche BBI Bill.”
Nomedo wacho ni migawo mar Independent Electoral and Boundaries Commission (IEBC) onego oket e chenro mag Yiero Maduong' kuom higa achiel. Bende nomedo ni gibiro kwayo mondo oket Constituency Development Fund (CDF) e chik.
Justice George Odunga, presiding Judge, Justice Joel Ngugi kod Justice Jairus Ngaah e kinde ma ne ing'ado Bura gi Jong'ad Bura abich e wi Chike mataup BBI kod Kwayo margi mar chungo IEBC mondo kik ota weche mag referendum mondo BBI Bill oyud thuolo mar tiyo.
Makueni Senator Mutula Kilonzo Junior nonyiso jo gaset mar The Sunday Standard ni mopogore gi chano migawo mar IEBC, gibiro nono chike ma moko ma tayo weche kura, moriwo nyaka kaka itimo yiero, nomination, kod kaka iloso ywaruok ma nitie.
Nowacho ni ne pod giparo e wach keto Executive e Parliament kod ka be biro dwarore ni otim referendum.
Nowacho niya: “Wabiro nono weche duto kendo neno ni gik mage ma owinjore okal mondo wageng' gik monego otimnegi referendum nikech timogi ka pok kinde yiero maduong' ochopo ok yot.”
Grubno biro miyo senators Kilonzo Jr, James Orengo (Siaya), Mithika Linturi (Meru), Johnson Sakaja (Nairobi) kod Aaron Cheruiyot (Kericho) oti kanyachiel.
Joma ni e migawo ma loso chike oriwo Moses Kuria ma Gatundu South, Abdulswamad Nassir (ma Mvita), Sakwa Bunyasi (ma Nambale), Shadrack Mose (ma Kitutu Masaba), Soipan Tuya (ma Narok Woman Rep), Cecily Mbarire (nominated) kod Otiende Amolo (ma Rarieda).
Kuria nowacho ni loso migawo mar Prime Minister kitiyo gi chenro mar parliament en gima yot ka po ni gik ma dwarore en mana loso migawo mar chief minister kae to ilokone nying.
Kuria nowacho niya: “Onge gima nyalo mono Parliament loso migawono.”
Chenro mar BBI nochano mar loko paragraf 78 mag Constitution kata kamano Sakaja nowacho ni ne giseketo tende paragraf ma kelo ywarruok kendo ni obiro penjo party mopogore opogore paro ma gin go e wi wech ma ok nyal loki.
Sakaja nowacho niya: “Weche kaka golo Ombudsman e Judiciary, loso constituencies 70, kwan mar ariyo kuom adek e migawo mar National Assembly kod Senate kaachiel gi wach mar golo chenro mar bedo gi chwo kod mon ma gin seneta mondo ji odog e chenro mar bedo gi mine ma ng'iyo dwach joma mon mong'ere kaka woman representatives, gin weche ma kelo ywaruok kata kamano ibiro non wachgi."
Bende achiel kuom weche ma ne opedhi ne en wach medo bero chike miluwo e loso constituencies ma yudore e Article mar 89 e yo ma biro miyo romruok obedie e kura kendo medo constituencies70 ka koni omiyo IEBC thuolo mar neno kaka gibiro pogogi ka giluwo machiegni ahinya chike moketigo.
Sakaja nowacho niya: “Mae en chenro mar gudo paro ma ji biro bedoe piny kanyachiel ka giloso weche kuom jumbe ariyo mabiro. Chike miketo onego oket dwaro mag raiya motelo kendo chutho chutho chikego onego okel winjruok e kind ji te.”
Kata kamano, MP ma Ugunja Opiyo Wandayi nodonjo ne jotelo moko ma nie sirkal kod joma kwedo chenro mar BBI nochano mar ketho ajenda mag BBI.
Wandayi nowacho niya: “Joma noloso twege mag migawo mar IPPG nolosogi ka girikni kendo gigoyo koko nikech ne gidwaro ni golok kaka otiyo, to mano e gima notimore. Mano e ma omiyo nokawowa higni mang'eny mondo wafweny ni lokruogego ne otim nikech higa mar 1997.”
Wandayi, ma en sekretari mar ODM, nowacho ni ne giparo ni yo manyienno nyalo kelo chandruoge moko.
Nomedo ni gibiro kwedo gimoro amora ma ng'ato timo mondo otiek BBI kotiyo gi migawo mar IPPG, kowacho niya: “Ok wabi yie gi wechego nyaka wach BBI rum e kot.”
Prof Hassan Mwakimako, jakanyo mar bod mar Muhuri, ma bende nondiko ka gioro kwayo mar tero chenro mar BBI e kot, wacho ni Parliament nonindo e tich.
“Ne gichiewo mana nikech ne wachako luwgi mapiyo ma ok waweyonegi thuolo kata matin mondo ginon wechego; sani koro gichako ng'iyogi kendo.”
Elegeyo Marakwet Senator Kipchumba Murkomen nonyiso Ker Uhuru Kenyatta ni odhi e alwora duto mondo okel kue e piny.
Elgeyo-Marakwet Senator Kipchumba Murkomen nonyiso Ker Uhuru Kenyatta chieng' Ngeso tarik 29 Mei ni ok ochuno ni jotelo moyier obed osiepene e ka giyudo ber ma dongruok kelo.
Murkomen nowacho ni weche ma Ker Kenyatta nowacho e romo ma notimo gi jotelo mag Luo Nyanza Tich Abich, kama nojiwogie ni “giti maber gi thuolo mar Handshake” mondo gitim gik ma kelo dongruok e alworagi, gin mana "kuong'" lilo.
Kenyatta ne nie romono gi jotelo mag Luo Nyanza e State House, Nairobi motelo ne nyasi mar Madaraka ma ne idhi tim Kisumu Tich Ariyo tarik 1 Jun.
Murkomen nowacho ni tije ma kelo dongruok ma sirkal timo ok onego otud gi weche siasa.
Senatano nondiko e Twitter chieng' Ngeso niya: “Ang'o momiyo dongruok mitimo e piny Kenya otudore gi winjruok ma ng'ato nigo gi Ker?”
Murkomen nowacho ni tije ma nochak to pok orumo e provins mar Rift Valley nenore ni ok bi dhi nyime nikech winjruok ma ni e kind Ker Kenyatta gi jalupne, William Ruto nokethore.
Nowacho niya: “Mano e ma omiyo tije kaka Arror, Kimwarer, Itare, Bosto, Keben, Londiani Hospital nochung'.”
Jalos chikeno nojiwo Ker Kenyatta ni ochan romo gi jotelo ma wuok e alwora duto mag jalupne mondo okonygi ng'eyo ni bad sirkal ma neno ni chike oluw pod nigi wijruok achiel.
Chakre ne pinywa yud ohuru, alwora duto ma ne kwedo sirkal obedo ka onge gi dongruok moro amora.
Mano osemiyo ongelore e pinywa ka alwora ma ji osewuokie mobedo Ker nigi dongruok moloyo alwora ma ng'ato pok owuokie mobedo Ker.
Ker Uhuru Kenyatta kod Former Prime Minister Rt. Hon. Raila Odinga notelo ne Jo-Kenya e pong'o fom mar BBI e kinde ma ne iketo ayanga National launch of the BBI signatures collection exercise ma notim KICC e kaunti ma Nairobi.
Kata mana ka Court of Appeal ne winjo kes ma ne jong'ad bura abich ong'ado tarik 13 Mei ma ne paralysed Constitution of Kenya (Amendment) Bill ma 2020, Jo-Kenya lawo sa ka giikore ne goyo ombulu (General Election).
Wach maduong' ma Building Bridges Initiative (BBI) oketo e pachgi miyo nenore ka gima yore mapile mag goyo ombulu oket tenge.
Ne yot ahinya mondo piny oyudre ka gin e thuolo mar rito, po nono joma otelo e wechegi ok oketo pachgi e wi yiero, mopogore mana gi ng'iyo lokruok mag BBI monego otim.
Weche ma tayo Chike mag Kenya kod Chike mag Yiero ma 2017, dwaro ni kodong' dweche matin ne 12 kochakore sani, piny Kenya biro bedo e ondamo mogik mag yiero Ker manyien, Parliament mar 13, kaachiel gi jotelo mag County Government kod dwond buche mopogore opogore.
Nenore ni Bishops mag Katholic nigi nyalo mar miyo ji ogol pachgi e BBI kae to giket motelo wach Yiero Maduong'.
Migawo mar Elections Laws (Amendment) Act ma higa 2017 dwaro ni chop tarik 9 Mei higa 2022 obi oyud ka parties mag siasa oseyiero joma gidwaro ni olar kom mar Ker.
Migawo mar IEBC kod dwond buche mag siasa onego bed ni osechano maber kaka ibiro tim yiero ka pok higani orumo, ka po ni gidwaro ni ji obi ogo ombulu e yo mochanore chop Agost higa manyien.
Kare mar 13(1) mar chike moselok wacho ni, “Dwond bura mar siasa ma luwo chik ma higa 2017 onego obed ni oseyiero ng'ama gidwaro ni okaw kom Ker kodong' ndalo piero ochiko ka pok kinde Yiero Maduong ochopo, ka luwore gi chike mag yiero.”
Nikech kinde yiero maduong' ma luwo en tarik 9 Agost, 2022, dwond buche onego ong'e joma gibiro goyonegi ombulu chop tarik 9 Mei kolewo ahinya. Mano nyiso ni gidong' mana gi dweche 11 e timo kamano.
E wi gik ma moko, mano oriwo loso rigista kendo neno ni chike ma tayo yierogo ne migawo mar IEBC e kinde moketi.
Kaluwore gi chikego e Kare mar 28(a), IEBC onego oyud list mar joma ibiro gonegi ombulu kodong' ndalo 120 to chieng' goyo ombulu chopo.
Mano nyiso ni tarik 19 Mach higa ma biro, e ma biro bedo tarik mogik mar chiwo listgo.
Mopogore gi mano, migawo mar IEBC onego oyud chike ma nyiso kaka oyier jogo kodong' dweche auchiel to ji goyo ombulu, kaluwore gi Kare mar 27 mar Chik.
Mano nyiso ni onego giyud chikego tarik 9 Februar.
Dwond buche mag siasa nyaka rire mondo gine ni giikore moromo, nono to ok gibi yudo thuolo mar chiwo ng'at ma gidwaro goyone ombulu.
Ka po ni tarik 9 Februar oyudo ka pok gimiyo migawo mar IEBC chikego, mano kargi olal nono.
Tiende ni dwond burano ok bi chiwo ng'atgi, nikech biro yudo ka oselor thuolono.
Dwond buche biro fweyo ni kot rido chik e weche kaka mago nikech gima ne otimore ne chenro mar BBI.
Dwond buche mong'ado ni gidwaro loko chike ma tayo kaka gitimo yiero biro rito nyaka ndalo piero ochiko okal kochakore gi chieng' ma gioro ne IEBC kwayono, kaluwore gi Kare mar 27(b) mar Chik.
Mano nyiso ni tarik 9 Mei higa 2022, e tarik mogik ma dwond bura moro nyalo lokoe chikegi.
Kata kamano, chike mokwongo to ibiro chiw tarik 19 Mei kata ka pok tarigno ochopo.
Ka ne wach BBI osieko mbekni ma josiasa osebedo ka goyo e wachno kuom higni adek osemiyo ji oweyo wach nono chike ma diketi e kueyo ywaruok mag siasa ma thurka, e okang' ma nyalo kelo rikni e wach Yiero Maduong' mabiro ma en pek ma nyalo kata mana mwomo IEBC owuon.
Mbaka maliet kendo ma opong' gi weche gero ma osebedo ka dhi nyime e kind josiasa, miyo ji paro ni Yiero Maduong' ok bi timore ka pok otiek weche BBI.
Mano bende e gima ji paro ni biro timore ka po ni BBI Bill odhi nyaka e referendum, weche ok bi lokore kar mano gik mamoko duto biro dhi nyime kaka pile.
Ka po ni olo BBI e referendum, obiro lalo piny duto, to ahinya ahiya ka ok oluw kinde moseket mag goyo ombulu.
To kata ka po ni olocho, pod onyalo miyo ji otim gik moko e yo ma ok ochanore, nikech odong' kinde matin ahinya mag chopo chike mag goyo ombulu.
Mano leronwa gimomiyo josiasa moko osebedo ka umo lendo moko e wi medo ne parliament ma sani thuolo momedore mar tiyo, mondo giyud kaka ginyalo chopo chike mag BBI kendo yudo thuolo momedore mag ikruok ne Yiero maduong'.
Kata kamano, kuom paro matut e wi wachni, nyalo dwarore ni josiasa owuo gi jopiny ma wachno nyalo chwanyo, ma en gima jatimrega sama telo moro chopo e gikone.
E kinde mag chandruok moro, ji ng'iyoga sirkal ma locho ka gigeno yudo konya matin kata mokalo ma giparo koa kuome.
Kenya ni e chal ma kamano, komedore gi pek ma moko ma tuo mar Covid-19 osekelo.
Gie sani, lokruok moro amora ma nyalo dwarore ni otim e chike ok bi mono riwruoge kod chenro mag goyo ombulu ma nitie sani, dhi nyime ka giluwo chike ma pod tiyo.
Bed ni lokruogego, kuom ranyisi Chike ma tayo piny, ochiw kokalo kuom Parliament kata kokalo kuom migawo moro machielo, kaluwore gi Sula 255–257 mag Chike Kenya.
Lokruoge ma onego otim e chike mag Kenya ok ket bugo moko e chikego.
Kata kamano, chike mag Kenya ok gin chike ma nono, kata obedo ni nitie lokruok moko monego otimnegi ma Ker Uhuru Kenyatta kaachiel gi chike ma jo siasa ma ni e dwond buch ODM.
Chandruok maduong' ma piny nyalo bedogo en, iko gige yiero maduong' ka girikni to mano biro miyo yierono okel tungni, ka chenro ma nyalo kelo kue okalie ng'wech mana nikech ji oketo pachgi ahinya e weche BBI.
BBI ma ne osechung wachne e kot e ma mono chenrono dhi nyime.
Kata kamano, pok ong'ad kare chuth kendo inyalo chiere kendo, nikech weche duto pod ni e lwet kot.
To ka po ni gitony e wach ma monogi dhi nyime ni, mano ok nyis ni gibiro dwoko chien chenro mar goyo ombulu.
Chenro mar goyo ombulu orit gi chike mag Kenya kod Chike ma moko motudore kode ka Elections Laws (Amendment) Act ma 2017 ni e ondamo ma nyime e kind chike mopwodh gi buche ma loso chieke.
Chenro ma nyocha ochak machiegni mar medo komisona mag IEBC ka iluwo chike motudore gi wachno en gima nyiso ni weche pod nyalo losore.
Migawo mar weche yiero, nogolo ripot ma nyiso ni ne giseloso migawo mar Elections Operations Plan (EOP) ne Yiero Maduong, kod migawo mar Boundaries Operations Plan (BOP).
Migawogo duto onego oland machiegnini ka luwore gi migawo mochung' ne weche ombulu.
Chenro kod tije mag kawo nying joma biro goyo ombulu onego ochakre “ka osegol bajet” mar goyo ombulu.
Wachore ni migawo mar Continuous Voter Registration (CVR ) dhi nyime gi tich e ofise mag constituency, seche te kendo kuonde duto mak mana e alwora ma timo yiero mag weche mosieko apoya.
Chenro mar iko gige teknoloji bende wachore ni dhi nyime.
Mogik, moko kuom pesa ma ni e bajet mar Yiero Maduong' ma 2022 onego obed e bajet ma higa 2021-2022, ma ibiro som ndalo matin kochakore sani.
Mopogore gi chal ma gintie, migawo mar weche ombulu pod nigi tije mang'eny ma pod onego gitim.
Pok gichako timo registration mar jogo ombulu, mana kaka giwacho.
Motelo ne yiero ma higa 2017, tij kawo nying ji mathoth kiikogi ne goyo ombulu nochak tim e higa mar 2014 kod higa mar 2017, kata obedo ni thuolo mar timo kamano osebedo ka nitie kinde duto.
Chik dwaro ni okaw nying ji, kae onon nyingego kodong' ndalo 90 to ji timo yiero maduong'.
Ndiko nying ji ne okelo miero e ombulu ma higa mar 2017, e kind jotend NASA ma ne ni konychiel kae to Jubilee Party kod IEBC koma chielo.
Mano gima nyalo timore e pinywa kendo. Mana kaka kinde mokalo, chenro mar loso weche pod ni e mudho.
E higa mar 2017 migawo mar IEBC ne nigi ywaruok mathoth e wi yore mopwodh gi sirkal mag timo yiero motelo ne Yiero Maduong'.
Nenore maler ni nochak los wechego e higa mar 2016, to mano opogore gi sani ma pok ong'e kata ni ibiro chak timgi karang'o.
Mapiyo bang' ka migawo mar IEBC nosegwelo ji mondo oor kwayogi ne tijego, ne giyudore e kot, ka odonjnegi gi kes ma romo 50 ma kwedo okenge ma ne gitiyogo e loso wechego.
Bende, ne gin gi ywaruok gi migawo mar Public Procurement Advisory kod Review Board e wi kaka ne giyudo thuolono.
Migawo mar Review Board noketho thuolo ma ne omi kambi mar Al-Ghurair Printing kod Publishing Company of Dubai mar goyo otese mag ombulu.
Bende, kot noketho thuolo mamoko ma ok tin ne ariyo ma ne omi kembe mamoko.
Nenore ni gik ma kamago biro nwore kendo higani.
Kata kamano, NASA ne nigi weche moko 11 ma giluongo ni “gik ma ok nyal loki.”
Ne gidwaro ni owuo kuom wechego ka pok gidok e yiero mar ker ma ne idhi tim Oktoba higa mar 2017.
Weche mamoko ma korgi tek ma ne chando migawo mar ICT kod kaka itiyo kodgi e kidienje mopogore opogore ne gin, yo ma ne idhi tigo e goyo foms mag ombulu kod kaka ne gidhi chalo, kaka ne idhi ti kodgi kod kaka ne idhi yier joma tayo weche yiero kod lendo maggi, to moloyo duto, kaka ne idhi or dwoko mag yiero motimno.
Wechegi duto nyiso ni samoro weche siasa nyalo bedo mo korore kinde mabiro.
Veronica Maina ma en Secretary-General mar migawo mar United Democratic Alliance (UDA) osemiyo ywaruok mag jo ‘hustlers movement’ onenre ka gima ok lich ahinya kowacho ni mago gik ma ok onego ochandwa.
Ywaruogno osemiyo UDA otelo ne Peoples Empowerment Party (PEP) ka gikedo gi MP ma Gatundu South Moses Kuria.
Ka ne Maina wuoyo Nakuru, noluongo ywaruogno ni ‘maj osiepe’, grup ma otelne gi Jalup Ker William Ruto oyiene joma nie grubno obed gi paro mopogore opogore e wi wach moro.
E romo moro mar joma jiwo ji timo gik moko, Maina nowacho kama: “Ywaruogego pod biro betie nikech dwond bura mar UDA kod dwond buche ma moko ma chal kode ywayo ji kendo gin e ma inenogi kaka yore mabeyo mag timo siasa ma ji temo luwo e kindegi.”
Mr Muraya Githaiga, MCA manyien mar Rurii ward e Kaunti ma Nyandarua, ka chamo Muma e achiel kuom ute ma ni e county assembly e kinde romo moro makende
Ywaruok mag telo e Nyandarua County Assembly nomedore Tich Abich bang' ka Elizabeth Muthui jal ma sani nono weche pesa, noketo e kom Rurii Ward Representative ma nyocha oyier Muraya Githaiga.
Nyasino notim e romo makende ma notelne gi Jalup Spika Zakary Njeru.
Nyasino notim ndalo matin bang' ka nosetam Spika Ndegwa Wahome donjo e romono, nikech noyudo osegole kuno gi Justice Joel Ngugi juma mokalo.
Kogolo twage mokwongo, Muraya nowacho ni achiel kuom gik ma ochano timo en loso nderni mokethore.
Weche siasa nochacho e yiko mar ja ohala moro Nandi Hills, ma Raila Odinga Junior, wuod jatelo mar ODM Raila Odinga, kod jotelo mamoko ma oriwore gi Jalup Ker William Ruto nodhiye.
E yiko mar ja ohalo moro miluongo ni Gregory Kipruto Koech ma nodak Mombasa ma notim Tich Adek, josiasa nochung' e altar e nyiso kuyo margi, kendo jiwo Raila Junior mondo owuo gi wuon-gi mondo oriwre gi Ruto mondo gibed e winjruok achiel e Yiero Maduong' ma higa 2022.
Gavana ma Nandi Stephen Sang, MP ma Kapseret Oscar Sudi kod MCA ma wuok e alworan, paro kaka jotelo ariyogo notiyo kanyachiel e kinde goyo ombulu ma higa 2007, kama ne Ruto omako kama duong' e 'Pentagon', ma en grup mar josiasa ma nokonyo Raila yudo kom mar PM e sirkal mar Grand Coalition.
Sudi nowacho magi gin kinde ma koro Raila onego oriw lwedo paro ma Ruto nigo mar kawo loch higa manyien bang' Ker Uhuru Kenyatta.
Nowacho ni, “E higa mar 2008 Ruto notimo ne Raila kampein maratip mobedo Prime Minister e kinde sirkal mar Grand Coalition ka Ker Kibaki e ma ne ni e loch. Higa manyien, wageno ni en be obiro konyo Jalup Ker mondo obed e loch.”
Nowacho ne wuod Raila ni, “Kidok dala (Raila Odinga Junior), wuo gi babau mondo opar matut wach riwo paro ma Jalup Ker Ruto nigo mar kawo kom mar ker kaka yo ma ochulogo kony ma ne omiye e higa mar 2008.”
Gavana Sang nowacho ni Ruto gi Raila nyalo riwore mondo giti kanyachiel ma gikel lokruok e weche siasa.
Ka nodhi hoyo joodno, Raila Junior nojiwo rowere ni gitem manyo yore ma ginyalo timogo gik moko kendo ni gidonj e weche ohala, mondo oyud kaka inyalo konygi. Bende, nonyisogi ni giwere gi siasa mag oganda.
Nowacho niya: “Nawuok Bondo mondo abi e yiko mar osiepna, to mano nyiso kaka wan gi tudruok kata obedo ni weche siasa bende tudowa. Daher jiwo rowere ni giwere gi weche siasa ma pogo ji. Inyalo nyiewo lo kendo timo ohala kamoro amora e pinywa ka.”
Jalup Ker William Ruto gi spika mag alwora ariyo ma gin Justin Muturi kod Ken Lusaka e nyasi mar 18 mar Kenya National Prayer Breakfast e Parliament Buildings, ka gin Nairobi
Migawo mar National Prayer Breakfast ochano romo ma nomiyo Ker Uhuru Kenyatta kod jalupne William Ruto obedo kanyachiel, mondo giwuo kendo gibed gi winjruok.
Jotelogo ok osebedo gi winjruok maber kendo mano e kinde mokwongo ma ne giromo chakre Februar.
Uhuru notiyo gi thuolono e jiwo Jo-Kenya ni giriwre mondo piny odhi maber, Jalup Ker Ruto to nokwayo ni ji duto giyud thuolo mar wuoyo mondo otiek ywaruok mag siasa ma miyo Building Bridges Initiative (BBI) kod grup mar Tangatanga onge winjruok.
Wach ma osebed kichuno mar loko Chike ma higa 2010, osemiyo piny opogore e grube ariyo, ka Uhuru kod jatend ODM Raila Odinga otelo e kedo ne weche BBI, to Jalup Ker Ruto kod joma riwore kode to kwedo wachno.
Kowuoyo e romo mar 18 mar Annual National Prayer Breakfast ma ne ochan gi National Assembly Speaker Justin Muturi kod Seneta Ken Lusaka, Uhuru nojiwo Jo-Kenya ni giriwre kanyachiel e kedo ti tuo mar Covid-19 ma sani okwako piny mangima.
Nowacho ni mano kende e gima biro miyo piny ochop agenda mage ma biro kelo dongruok.
Uhuru nowacho niya: “Wan gi geno ni wabiro locho ka wakedo kanyachiel. Ng'ato achiel ok nyal loko Kenya, to ka watiyo kanyakla wabiro kelo lokruok maduong'. Ageno ni joma ni kae duto kod Jo-Kenya ma owinjo wechegi biro luwogi.”
Bende nowuoyo gi MPs duto konyisogi ni gitem matek mondo gilos chike matayo migawo mar Universal Health Care mondo Jo-Kenya duto oyud kaka inyalo thiedhgi, kowacho ni ng'eny Jo-Kenya onge gi nyalo mar chulo pesa e weche thieth.
Uhuru nowacho ni, “Wasewinjo ka joma olony e weche thieth kaachiel gi (Senator Amos) Wako ka wacho ni jowa onge nyalo mar yudo thieth maber.”
Nowacho bende niya: “Nitie paro ma oseor ne Spika duto mondo gine ni Jo-Kenya duto yudo thieth maber; wakwayou ni uchwal chike ma tayo wechego.”
E wach NHIF (Amendment) Bill ma 2021 ma bende kelo ywaruok, kendo ma dwaro ni Jo-Kenya ma osechopo higni 18 okaw nyinggi kendo gichul siling' 6,000 higa ka higa ne migawo mar National Health Insurance Fund, gin moko kuom kwayo ma osepedh ne National Assembly.
Ruto nowacho ni bedo ni tuo mar Covid-19 osechocho weche siasa, nyalo bedo ranyisi ma Nyasaye chiwo mondo okonywa ng'eyo ni onego wakaw thuolo mar wuoyo mondo ywaruok ma wan go e weche telo orum.
Ruto nowacho ni, “Gik mang'eny osetimore e kinde matekgi; grup mar Tangatanga oselal to weche reggae bende oserumo. Aparo ni onego wachik itwa ne weche ma Bishop ne onyisowa.”
Noparo kaka jatend ODM Raila Odinga nosomo ndiko moro e Muma e “yo ma ok owinjore” ka nodwaro ni jotelo “ochokre mondo gipor wach kanyachiel” e kinde mogik ma ne watimo romo mar lamo.
Muturi noriwo jotelo kanyakla mondo giked e kelo kue kod winjruok e piny.
Nowacho ni tuo mar Covid-19 mokwako piny ngima kendo ma osechocho ngima ji, onego obed gima miyo piny oriwre kanyachiel mondo giked gi wasikgi.
Migawo mar Council of Governors (CoG) osemakore gi Gavana ma Wajir Mohamed Abdi Mohamud ma nodonjne gi ketho mar bedo gi timbe maricho, mondo giked ne gombo ma gin go mar bedo e telo e kauntino.
Mohamed nodhi e romo ma nolos gi migawo mar CoG ma notim Nairobi. Gavana manyien Ahmed Ali Muktar ma noket e kome to ne onge.
Bos ma weche mathoth chandono bende nodhi e romo ma notelne gi jakom mar CoG Martin Wambora.
Muktar oseloko jotelo ma ni e kauntino, to migawo mar CoG nowacho ni mano en gima ok owinjore kata matin.
Wambora nowacho niya: “Ng'at ma notimo yierono kot nosegolo oko.”
Mohamud notemo kueyo weche kowacho ni ji ariyogo pod timo migepe ma ne gitimo ka ne dwond buch Senate pok ogole e ofis.
Nowacho niya: “Teko mar loch ok nyal bedo kuonde ariyo. Waduto watemo mondo wadog e ofisego to migawo mar Executive e ma osedigni kawo okang' mar neno ni oluw chik.”
Koketo ketho kuom joma nigi teko e ng'ado buche mag siasa, Wambora nowacho ni okang' mar golo Mohamud e ma pok okaw.
Nomedo niya: “Kethono nyaka bed mana ketho maduong'. Nyaka obed timo gima ketho chike mag piny, to mano ok e gima notimore. Kot mar Appeal kod Kot Maduong' biro leronwa wechego.”
Dwond buch Kenya African National Union (KANU) osemedo bero yo ma gitimogo gik moko motelo ne yiero ma higa ma biro.
Dwond buch Independence oseloko yore mag telo e ofisgi ma Nairobi kendo gisechako tiyo gi intanet e kawo nying joma diher riwore kodgi ka gin gi paro mar ndiko mon kod rowere mang'eny.
Frank Mbogo e ma noyier mondo obed jakom e ofisno kendo igeno ni obiro kelo lokruok e dwond burano
Bende, Mbogo e ma otelo e migawo mar Pubs, Entertainment and Restaurants Association (PERAK) e ofisgi ma Nairobi.
E twak m ne okwongo golo, Mbogo noloso ofise matindo ma ni Nairobi kendo kwayo jotelo maggi ni girit nyaka otudre kodgi e weche momedore.
Mbogo nowacho niya: "Kanu biro bedo e sirkal kendo, omiyo nyaka waikrene. Lokruogego nyaka luwre gi Chike mag loso pati ma higa 2011, to ahinya e wi joma dwaro riwore gi patino kod kaka ochane."
Bende, nowuoyo gi josiasa mamoko ma ni e dwond burano konyisogi ni giwuo gi jokanyo mar dwond bura mar Kanu, mondo gine ni Senata ma Baringo Gideon Moi otelo e neno ni gige yiero ma higa mabiro oikore te.
Mbogo nowacho niya: "Jogo duto ma dwaro telo e taon ma Nairobi kochakore gi MCA nyaka Gavana, oriwre kodwa mondo wawuo kanyachiel nikech wadwaro dwoko telo mag Nairobi e dwond bura mar Kanu."
Nomedo kama: "Abiro chiwora mondo alos winjruok gi jotelo mag dwond buche, moriwo jakom, secretary general Nick Salat, national organising secretary, national treasurer kaachiel gi national executive director George Wainaina kod sekretari duto."
Wabiro temo mondo wachop e alwora duto e kaunti marwa.
Jatend rowere e dwond buch Kanu Betty Adera, nowacho ni odong' mana dweche ma tin ne 13 to wadhi e Yiero Maduong', dwond bura nyaka many yore mag chopo e alwora duto mag piny kendo obiro tiego ji duto ma dwaro ni oyiergi e kombe mag telo.
Nowacho niya: "Ofis ma Nairobi biro nono yore mag medo programbe mag youth empowerment e weche ohala ne rowere kod joma mon bang' wuoyo gi sekretari mar dwond bura kod joma riwore kodwa, mondo joma timo ohelni matindo kod madiere oyud thuolo moko kuom sirkal, ginwang' mich moko kuom jo bengi, kendo yudo hola e yo mayot. Tiyo kanyachiel biro miyo siasa ma Nairobi odongi mang'eny."
Kata kamano, gie sani jotelo mag dwond bura nojiwo kot mondo olok paro ma gin go mar wacho ni Constitutional (Amendment) Bill ma 2020 ok owinjore.
Adera said: "Kata obedo ni wachiwo luor ne par ma kot nong'ado, ok onego wawe gik ma nosing ne mon kod rowere odhi nono."
Mbogo nowacho ni giriwo lwedo jakom Gideon Moi e kedo ne Building Bridges Initiative (BBI) Bill.
E kinde matin mokalo, Gideon nochako chenro moro aling'ling' mondo omed bero dwond bura mar Independence.
Senetano osebedo ka dhi kuonde mopogore opogore e Kenya ka moriwo Coast, kaunti mag Maa kod Mount Kenya kaka Kiambu, Embu, Nyeri kod Tharaka Nithi, modhi olemo gi ji e kanisegi, odhi kuonde mitimoe nyasi mag piny, kendo oloso grube moko mondo okonye bero dwond burano.
Jakom mar Kanu bende en achiel kuom jokanyo mag “One Kenya Alliance” ma riwo kanyachiel jatelo mar Amani National Congress Musalia Mudavadi, jatelo mar Wiper Kalonzo Musyoka kod Senatama Bungoma Moses Wetang’ula (Ford Kenya).
Jakom dwond bura mar Orange Democratic Movement (ODM) John Mbadi nodonjo e ywaruok mag telo ma omako Nairobi County Assembly.
Mbadi nogolo chik mondo ogol MCAs abiriyo ma nokwedo Peter Imwatok e romo moro makende juma mokalo.
E barua ma nondiko ne bura mar joma loso chike, nowacho ne Imwatok ma ne ji obwogo ne remo ni mondo odonj ne ji abiriyogo ni ne gikwedo dwond bura kendo ketho chikene.
Barua ma nondik tarik 26 Mei 2021 ne somo ni, "Sama dwond bura moro manyo yore ma gilosogo weche ma chando minority party e bura, onego gigol joggi e komiti duto nyaka kinde ma ofis biro nyisogi gima onego gitim."
Ji abiriyogo noriwo MCA ma Lower Savannah Nicholas Okumu, minority whip ma kojolo ma noyier juma mokalo, Kennedy Oyugi MCA ma Highrise, Clarence Munga MCA ma Kabiro, kod Fredrick Omondi MCA ma Kayole Central.
MCA mamoko gin Jared Okode MCA ma (Mathare North), Redson Otieno MCA ma (Ngei) kod Maurice Gari MCA ma (Nairobi West).
MCA ma ne ong'anyogo ne odonjnegi ni ne gikwedo dwond bura ma otelne gi Raila Odinga, kendo gikelo pogruok e kind bura mar jolos chike.
E kinde romo moro makende ma notim juma mokalo, ne gichano golo Imwatok ka luwore gi lokruoge ma ne John Kamangu owuoye.
Ne giketo MCA ma Lower Savannah Nicholas Okumu kaka jatelo ma kojolo mar joma nok kirito winjruok gi dwond bura.
Ne gidonjone Imwatok ni “noketho nying dwond bura kuom tiyo marach gi telo ma ne en go mando ogerre owuon.”
Lokruok noyudore e barua machielo ma nondik gi ODM Secretary General Edwin Sifuna ma nokumo MCAs abiriyoka kendo kelo lokruok e telo.
E barua ma nondiko ne Spika Benson Mutura, Sifuna nowacho ni dwond bura ne pok otimo lokruoge kendo ni pod onono wach momako jogego kata kamano nokwayo ni weche pod ochung' mana kaka gin.
Sifuna nondiko niya, “Dwaher ni ung'e ni dwond bura pok oloko telo moro amora kendo ni wach miwachono ok nowuok kuomwa.”
Wechego timore kamano kata obedo ni MCA mong'anyogo chano loko chike mag bura mar kaunti mondo gima dwond buche mag siasa teko mar yiero jotelo mag minority kod majority mondo gin giwegi ema koro gibed gi tekono.
Barua ma MCA Oyugi nondiko ne spika nyiso ni nitie jokanyo moko mag bura mar kaunti ma ne chwalo weche mondo oruch chik namba 20 kod 21.
Gidwaro ni gitim lokruogego mondo giket chenro ma biro miyo obed matek golo jatelo moro kendo miyo obed matek ne buche mag siasa kawo okang' ne jotelo ma pingo paro mar dwond bura ma entie.
Kotim lokruogego, mano biro miyo MCAs thuolo mar yiero jotelo ma gidwaro ma ok gikwayo rusa kuom dwond buchegi.
Osechwal kwayogo ne komiti ma ochung' ne wach chenro kod chike.
Jubilee Party nolando ni David Murathe pok oweyo bedo jalup jakom mar party national.
E ripot ma nogol Tich Adek Mei tarik 26 gi Albert Memusi ma en jatelo mochung' ne weche tudruok e party-no, party-no nowacho ni ripode ma landore kuonde tudruok e intanet ni Murathe nogolo nyinge gin miriambo.
Ripodno nomedo niya: “Wasewinjo ni nitie ripode ma landore kuonde tudruok e intanet ma wacho ni jalup jakom, Murathe otimo gimoro ma ketho chik. Dwaher wacho ni wechego gin miriambo.”
Memusi nowacho ni Murathe e ma pod en jalup jakom kendo pod odhi nyime timo tijene e migawono, kendo otiyo matek mondo ochop dwaro mag pati kaka chik dwaro.
Dwond bura nojiwo jo pati ni gine weche, ripode kata gimoro amora ma ondik e wi Murathe mondo onyisgo ni oweyo migape kaka weche mag miriambo.
Memusi nowacho ni lokruok moro amora ma otim e weche telo mag Jubilee Party ibiro chiw kokalo kuom ofis joma noloso patino, mana kaka itimoga, kendo mana kaka ondik e chike mag Jubilee Party.
Ripodno nowuok bang' ka Ker President Uhuru Kenyatta nogoyo simu ne jotelo mag jubilee moriwo nyaka Murathe kendo somone kaka ji ng'anyo nikech oyomb patigi e yiero matindo ariyo ma notim e alwora Mt Kenya.
Jotelo nokwayo ka inyalo tim lokruok e weche mag telo mag patino ka luwore gi yiero ma notim Juja constituency kod Rurii Ward.
E constituency ma Juja, Susan Waititu ma ni e pati mar Jubilee noyudo ombulu 5,764, ka George Koimburi ma ni e pati mar People's Empowerment Party (PEP) noyudo ombulu 12,159 kendo kawo kom.
E Ward ma Rurii, Francis Muraya ma wuok e pati mar UDA noloyo Peter Thinji ma wuok e pati mar Jubilee.
Murathe noweyo bedo jalup jakom mar Jubilee Party Januar 2019, kowacho ne ok onyal bedo gi Jalup Ker William Ruto e National Executive Council (NEC).
Notimo gima nomako dho ji chieng' ma MPs mag Jubilee ne dwaro ni okwa ng'wono nikech gik ma nowacho e wi Jalup Ker kata ogole e migawo ma malo e patino.
Mei higa 2020, Murathe nowere gi wach wuok e pati kowacho ni Ker Kenyatta notamore kawo barupe.
Nowacho niya: “Nandiko ne Ker [Kenyatta] barua mar weyo tich to pok ayudo dwoko moro amora moa kuom Ker ma nyiso ni noyie gi weche ma ni e baruano kata ooyo. Mano nyiso ni pod an jalup jakom mar pati kendo pod abiro dhi nyime timo migapa e patino.”
Nairobi County Assembly osegolo bajet mar ariyo maromo siling' bilion 12 mar gope ma pok otiek pwodh kod gik mamoko ma nyalo sieko.
City Hall kod Nairobi Metropolitan Services (NMS) biro tiyo gi pesagoe chulo gope mosepwodh gi Auditor General's office.
E bajet mokwongo ma nogol April, noket siling' bilion 1.3 mondo Major General Mohammed Badi ochulgo jogedo kod joma ne kelo gige tich.
County Assembly Budget kod jakom mar Appropriations Committee Robert Mbatia nowach ni bajet mar ariyo ne nondik ka luwore gi chik ma ne Ker Uhuru Kenyatta ogolo mar neno ni ochul joma kelo gige tich ma ok olewo.
Mbatia nowacho niya: “Bajet mar ariyo ma nyalo romo bilion 12 ibiro chulgo gope mamoko ma pod odong' kod pesa monego ochul jogedo.”
Bende, siling' bilion 4.4 noket tenge mondo ochulgo lon mar Kenya Commercial Bank (KCB).
Siling' bilion 1.2 ne idhi chulgo gowi mar Kenya Revenue Authority (KRA) kae to siling' milion 381 noket tenge ne migawo mar NSSF.
Mbatia nowacho bende ni ka luwore gi ombulu mag kuonde mopogore opogore nosenyis kaka idhi pog pesa kuonde mopogore opogore ka luwor gi Kare mar 135 kod 154 e Public Finance Management Act (PFM) ma 2012, mondo oik pesa ma ne idhi tigo.
Lokruogego nomiyo odwok bajet mar migawo mar NMS koa e siling' bilion 23.2 nyaka siling' bilion 11.2.
Komitino nomedo wacho ni bajet mar ariyo ne dwarore mondo oyud kaka itiyo gi pesago ka pok ochopo tarik 30 Jun kama bajet ma 2020/21 chakore.
Mbatia nowacho kama: “Komitino kod County Assembly osebedo ka kedo matek mondo sirkande mag kaunti kod migawo mar NMS oket motelo gope monego ochul mondo okony e kungo pesa ma kaunti nigo, kendo neno ni jolok ohala kod joma tiyo e City County ok ywag ang'e e wi paro ma ne ging'ado.”
E mbakano, MCA ma Kilimani Moses Ogeto, to notamore yie gi bajetno, kowacho ni komiti ne ong'ado pes migawo mar NMS to mano ne dhi miyo ok gibed gi dongruok.
Ogeto nowach niya: “Mano paro mobam kendo pok anenoga bajet ma kamano nyaka nene. Kokwedo wach pesa ma nomi migawo mar NMS."
Kata kamano, Majority leader Abdi Hassan nowacho ni bajedno ne ni kare nikech ne ochiwe gi migawo mar NMS kokalo kuom jopwodh chike.
MCA ma Eastleigh North Osman Adow nowacho ni okenge ma bajet kaloe biro neno ni ochul gope duto kendo chiero tije ma ochung'.
MCA ma Roysambu Peter Warutere nowacho ni pesago biro konyo e chulo gope madongo kendo miyo gidong' matin.
Gavana ma Wajir ma noketho chik sirkal Mohamed Abdi Mohamud kod bos ma ne oyier manyien Ahmed Muktar.
Ywaruok e weche siasa e Kaunti ma Wajir nojimbore bang' ka ne Gavano Mohamed Abdi Mohamud kod bos manyien ma noyier Ahmed Muktar wacho ni giduto ne oketgi e komno gi sirkal mar kaunti.
Muktar nowacho ni nokete e kom kaluwore gi chik bang' ka nosegol Mohamud ma bende noramo ni en e ma pod en gavana nikech Kot Maduong' nogolo chik ni mondo kik ket jalupne e komno.
Kata kamano, chikno nogol bang' ka Muktar nosechamo Muma.
Kowuoyo e chokruok moro ma notim Nairobi, Muktar kod jotelo mamoko mawuok e kaunti matelne gi Adan Keynan (MP ma Eldas), Rashid Kassim (MP ma Wajir East), Ahmed Bashane (MP ma Tarbaj), Prof Mohamud Sheikh (MP ma Wajir South) kod Ahmed Kolosh (MP ma Wajir West) nowacho ni wachno ne miyo weche liet e alworano kendo nyiso Mohamud ni “obi e bod kaka raia” kae to oriw grup manyien lwedo.
Keynan nowacho ni nenenore maler ni wach ma kot nong'ado ne en kayiem nono nikech nogole ka gik moko osetimore.
Kata kamano, chieng' Tich Ariyo ka Mohamud ne wuoyo tenge gi ofis mar Council of Governors ma ni Nairobi, nowacho ni donj ma ne odonjnego ne en ketho chik, kolero ni kot nogolo chik ma ne kwedo wachno kendo chik machielo ma ne kwedo wach keto jalupne mondo okaw kare.
Nowacho niya: “Weche duto ma Senate ne tiyogo mondo ogole e kom ne ok gin kare, kendo ne ok nyal tiyo. Omiyo gik moko duto mane gitemo tiyogo moriwo nyaka wach keto gavana manyien ma Wajir ne ok nyal tiyo.”
Nomedo wacho ni noikore tiyo gi gavana manyienno, kowacho ni en noonge paro moro amora marach kode kata ne dwond bura.
Muhamud nowachon kama: “Ne jalup gavana, ang'eyo ni in ng'ama muol ma pok obedoga gi paro moro amora marach nyaka nene. An gadier ni osiep ma ni e kindwa pod biro dhi nyime kaka wamedo dhi nyime tiyo ne Jo-Wajir kaka chik dwaro.”
Jatelo ma chunye ne chandoreno nowacho ni iye nowang' gi timbe mag josiasa moko ma norikni timo nyasi mar pwodho ng'at machielo ka giketo e kom ka ok oluwore gi chik mana ni mondo gigol gavana ma noyier e kome mar loch.
Mohamud nokwedo chik ma nomiyo jotelo moko ogole e siasa ma higa 2022, koluongogi ni “coup De’ tat tactics and maneuvers” kosomo nyaka kwayo ma ne gindiko e higa mar 2017 ka gichako kedogo kode.
Mahamud medo dwacho kama: “Mano nyiso ni weche ma nodonjnegodogo ne ochan maber koa e chakruok.”
Wach mogik ne oluwore gi gi ma Kot Maduong' ma Meru nowacho kowuoyo kuom kwayo ma ne ondikne Chief Justice Martha Koome kinyise ni olos bura moting'o jongad bura adek mondo onon wach golo jasiasa ma weche nolworo koni gi konino.
Chik ma nogol chieng' Wuok Tich wacho niya: "Dwarore ni jong'ad bura mokalo achiel owinj kesno….kae to ibiro non wachne bang' ka Jang'ad Bura Maduong' osegolo chik kaluwore gi sula 165(4) mag Chike."
Chieng' Tich Ariyo, Keynan ne ok ochopo gombone mar keto ketho kuom Kot Maduong' nikech golo chike ma ok nyal konyo.
Keynan wacho ni “Kot osewacho kinde ka kinde ni ok ginyal timo tim mofuwo mar keto chike ma ging'eyo maber ni ok nyal tiyo ka thuolo oneno… dine gikwedo wachno kata weyo ma ok gichiwe.”
Nomedo wacho niya: “Omiyo nenore maler ni joma ne ooro kwayo e kes miwuoyeni ne ok onyiso kot kata golo gima ne nyiso ni e kinde ma ne igolo chikni, noyudo ka oseket Gavana Ahmed Ali Muktar kom mochako locho.”
Muktar nowacho ni jatende mar tich machonno nogol e ofis nikech ne ok okony ji kaka dwarore.
Nowach ni wach golo bosne e loch ne ok ochan kaka owacho.
Muktar nowach niya: “Wajir osebedo gi weche mathoth kendo mapek. Nolor osiptende, lakteche kod jorit jotuo ne ok dhi tich. Jo-Wajir ne nigi ywaruok e weche matindo ma ne ginyalo loso mapiyo. Tijwa sani en neno ni wechego ok omuoch kendo."
Grup ma riwo Muktar lwedo bende nokwero migawo mar CoG mondo kik gichun Jo-Wajir ni gilok pachgi e wi paro ma ne gin go mar golo gavana margi e ofise.
Ne nitie ywaruok kama ne govanano wuoye gi jo press ka ne polise ma ne tiyo gi bunde kod teargas e riembo jofwamb weche ma Delta Towers mondo gigeng'gi kik gimak gik ma ne timore kanyo.
Jatelo moro mane wacho ni en inspekta maduong' ne ok olero gimomiyo ne itemo riemb jofwamb weche.
Nikech koro Chief Justice Martha Koome osedonjo e telo, pinywa koro nigi jotelo adek ma tayo migepe adek mag sirkal; migawo mar Executive, Legislature, kod Judiciary ywago matek wach bedo gi romruok e dongruok mar dhoudi ma thurka kendo tayo piny Kenya ka ji nie paro achiel.
Pogruok e kind ogendni nikech weche siasa ma ineno kaka tim ma kwero, pod en chandruok maduong' momako piny Kenya.
Pogruok nikech weche siasa kod tim bwono ji gin gik ma nochakore nikech ywaruok mag yiero mokalo ema osebedo ka ketho kue.
Wach achiel maduong' ma Chik ma 2010 dwaro ni Ker otim en chiwo ripot e nyim Parliament higa ka higa, e wi weche adek sama ogolo twak e wi chal mar piny e wach bedo gi romruok e dongruok mar dhoudi ma thurka.
Kaluwore gi Sula mar 132 e weche ma Ker onego otim, en gi migawo mar wuoyo gi Bura ma Loso Chike (Parliament) mitimoga higa ka higa.
Dwarore ni ondik: “ripot e wi okenge duto mokaw kod dongruok ma gikelo e wi gik ma chik oyiego kod ma ok oyiego, kaka ilero e Sula mar 10, kendo keto wechego e Gazet kae to ochiw ripot ne Bura Maduong' (tiende ni National Assembly) e wi gik mosetim e chopo ting' ma pinywa nigo e weche momako piny mangima.”
Bedo ni Ker Kenyatta, National Assembly Speaker Justin Muturi kod Jang'ad bura Maduong' Koome wuok e alwora achiel en chakruok mar ywaruok e piny Kenya nikech jotelo moko kwedo wachno ka giwacho ni joma nie kombego onego owuog kuonde mopogore opogore e alwora abiriyo ma moko.
Kaluwore gi chik, Muturi, ma noyier mondo owuo e lo ji e alwora mar Mt Kenya, en ng'at mar adek ma neno ni chike oluw kendo sama Ker kata Jalup mar onge onyalo tiyo e logi.
Mopogore gi Uhuru, Muturi, jatend National Assembly Majority Amos Kimunya, Koome, Chief of Defence Forces Robert Kibochi kod Okil Maduong' mar sirkal Kihara Kariuki bende wuok e alwora mar Mt Kenya.
Ka luwore gi weche moko ma nopenj ji e mbaka ma ne ni e kind Buch Senate kod Bura Maduong', wach keto jotelo ma wuok e ogendni mopogore opogore e migepe adek mag sirkal nomako mach.
Jalos chik ma Kisumu West Olago Aluoch nopenjo niya: “Be chunyi chandrega sama oyieri gi komiti, mopwodh gi Bura ma Loso Chike, kae to migepe adek mag sirkal to itelone gi joma wuok e alwora achiel, mong'ere ahinya ni ‘got’?”
Ka ne migawo mar Judicial Service Commission (JSC) penjo Jaj mar Kot Mamalo Mogik Justice William Ouko penjo moko e wi migawo ma Jaj Maduong' mar Kot Mamalo Mogik nigo , nowacho ni en oler e wachno.
Ouko ma koro ne oseket e kom nowacho niya: “An aonge wach moro amora, to gima anyalo wacho en ni kata mana e komiti ma wantieni bende wach kwedo ogendni moko nitie. Aweyo wach gi kanyo.”
Komitiwani nigi ji apar gachiel to ang'wen kuomgi wuok e alwora mar Mt Kenya.
Ji ang'wen go gi AG Kihara, Patrick Gichohi, Macharia Njeru kod Olive Mugenda.
Seneta ma Kakamega Cleophas Malala nonyiso ji wach moro e buch Senate ka ne ohulo nyinge jotelo momako kombe man nyime e migepe adek mag sirkal, to mano nokuodo wi Seneta ma Kiambu Kimani Wamatangi.
Malala nowacho niya: “Ageno ni barup BBI biro loso weche mochochni e tije sirkal. Adiera nitie. Akwayo Seneta Wamatangi ni kawuono godhiambo ka in thuolo to item ane penjori ni, ng'ano ma en jatelo e Executive, Judiciary, Parliamentary Service Commission (PSC), Speaker mar National Assembly, jatelo mar CDF, Gavana mar CBK, Attorney General, Solicitor General, Ambassador ma Kenya man Amerka, Jakom ma KRA, Director-General ma KRA, DCI, jatelo mar jotij sirkal, State House Comptroller. Be opog telogo marom?”
Nowacho niya, “Ok wanyal wuondore. Penjri ane penjono kae to ibiro fwenyo ni ibwono ji e pinywa ka. E weche mag arita kue, pok wawinjoga koket Wanyonyi, Wafula kat Walubengo mondo obed jatelo e migawo mar Inspector General of Police (IG).”
Malala nowacho niya: “Dibed ni itimo mano nikech nitie joma a e alwora moko ma nigi lony mohingo jowetegi. Mano wichkuot maduong' ahinya. Kik wati gi BBI e wuondo ji mana ni mondo omiye thuolo mar tiyo kae to wadok e timbewa machon. Daher neno ka chieng' moro japur oduma ma wuok Kakamega itimone gik moko mana kaka itimone japur kahawa kata rabuond waru ma wuok Kirinyaga.”
Seneta Wamatangi kod Seneta Ephraim Maina (ma Nyeri) ne ok nyal yie wach moro okal, ka giwacho ni Jo-Mt Kenya osechandore moromo, moriwo nyaka e kinde ma ne pinje ma moko pod notelne pinywa. Wamatangi nowacho niya: “Kik walal piny kuom timo gik ma konyo mana alwora moko.”
Ka ne giwuoyo e wi uchumi kod dongruok mosetim ka luwore gi Kare mar 11 (A) mar BBI, Senate Minority Leader James Orengo notayo jowetene ma gin Seneta Malala, Moses Wetangula (Seneta ma Bungoma), Mutula Kilonzo Jnr (Seneta ma Makueni), Johnstone Sakaja (Seneta ma Nairobi) konyisogi ni gimed nyaka wach tiyo ne oganda.
Orengo nowacho niya: “Ka luwore gi romo ma notim dweche ariyo mokalo, ok apar ka waluwo yo mowinjore. Migawo ka migawo onego onyis kaka piny Kenya chalo bed ni en migawo mar ng'ado bura, chiwo gik ma jopiny nigi ratiyo mar yudo kata arita makare. Tijwa en neno ni watimo gik ma dwarore mondo walos piny Kenya onen maber, moloyo kaka osegabedo.”
Kilonzo Jnr nowacho niya: “Ripot ma nogol gi migawo mar Commission on Revenue Allocation (CRA) ma nochiw e nyim bura, nyiso ni alwora maduong' e Kenya kwar to alwora matin majan. Nitie ndiko moro e Muma ma wacho ni, joma nigo biro yudo momedore, to joma nigi matin ibiro magi matin ma gin gono. Kuom adier mano e sigand Kenya.”
Nowacho ni ok opog gik moko e yo makare, alwora mar Mt Kenya omi gik mang'eny.
Nowacho ni,“Nitie nderni mag lam ma romo kilomita 2,500 e taon mar Kiambu, to Kakamega ni mana gi nderni mag lam ma romo kilomita 750.”
Wetangula nowacho ni ok gibi ling' aling'a gi wechego, kendo nyiso Maina kod Wamatangi ni kik gikwed ker to komachielo giriwe lwedo.
Nowacho niya: “Uhuru gi Raila nobedo piny kendo winjore ni nitie weche kaka bwono ji, dongruok motim mana e alwora moko, yiero joma indiko tich e piny Kenya kod gik mamoko ma ne ok otim e yo makare. Sama wadak gi miriambo, kendo ka wakwedore, ok wabi loso chandruoge ma wango.”
Wetangula nowacho ni adiera en ni nitie joma nigi nyalo mar timo gimoro maber moloyo jomamoko.
Nomedo niya: “Joma luor liyo e mudho ka giparo ni gibiro bwogo ji. Timo gik moko e yo ma ok rom ne ji te en gima nitie adier."
MP ma Nakuru Town West Samuel Arama okwedo chenro ma jotich wetene nigo mar golo Dr Fred Matiang’i motelo e migawo mar Interior Cabinet Secretary giko jumani e Bura Maduong'.
Bang' golo chek mag basari ma dirom milion 11.2 e constituents mage, Arama nowacho ni weche kaka mago biro chopo ka kindegi nosekalo, komedo ni onge gima inyalo tigo e golo CS e kome.
Arama nowacho niya: “En gima kawa gi wuoro ahinya ni jotich wetena nochano golo Matiang’i nikech gimoro matin. Wigi wil ni golo ng'ato e kom en gima nyaka luwre gi chik.”
MP Arama nowacho ni ng'eny joma osebedo osiepe CS kuom higni mang'eny kendo ma ne kwedo wach gole e kom, ne ok oyudo thuolo mar chopo gik ma ne gigombo timo.
Arama nowacho kama: “Achiel kuom MPs ma ne ok dwar wach golo Matiang'i e kom ne dwaro ni CS Matiang'i okonye tiyo gi polise e hinyo jotelo mamoko. Matiang’i notamore konye kendo koro sani okwedo Matiang'I ahinya.” said Arama.
Jalos chik mosetiyo termariyono nowacho ni joma noyiero Matiang'i ne nigi adier ni CS no ne dhi tiyo maber kendo gichano miye migawo ma malo e higa mar 2022.
Nodonjo ne joma ne ywak e wi yiero ma notim Bonchari ni ne gitemo ng'anyo ne Matiang’i e alworagi.
Arama nowacho niya: “Ker pok owacho gimoro marach kuome. Jo-Bonchari be pok oywakne. Mana MPs ma a oko e ma nodhi kuno gi paro mar mieno CS no gi chilo. Matiang’i biro bedo e list mar joma laro kom mar Ker e higa mar 2022, kendo onge ng'ama biro tame.”
Nowacho ni kar ketho nyinge to gimiye luor nikech telo ma en go sani kendo giluw gima polise wacho ni gitim.
Nowacho bende niya: “Magi e joma chakre higa mar 2017 osebedo ka kwinyo Ker Uhuru Kenyatta. Gidwaro ni ji oket pachgi kuomgi ka gidhi kuonde ma ging'eyo ni koko kata ywaruok biro wuokie.”
Tarik 21 Mei, MP (ma Nyeri) Ngunjiri Wambugu nowacho ni ne nitie chenro ma ne dhi mbele mar golo CS e kome kiwacho ni wiye tek.
Wambugu nondiko e Facebook kama: “Nitie achiel kuom jokanyo mag Cabinet Secretary ma paro ni en onge gima nyalo yude. Ji donjonwa kinde ka kinde ka watemo rito sirkal ma otiyone, kae to oparo ni onyalo nyorowa kaka odwaro mana kaka otimo ne jomoko.”
Ngunjiri ma nigi tudruok gi grup mar Kieleweke ma ni e dwond bura mar Jubilee, nowacho ni gibiro riwore gi grup mar Tangatanga kod ODM mondo gine ni ogol CS e kome mar loch.
Nochiwo pache ndalo ariyo bang' ka MP ma Kapseret Oscar Sudi noselando chenro ma kamano tarik 19 Mei, ka gidonjone CS ni otiyo marach gi polise kendo oketho chik ma kot nogolo.
Sudi nowacho niya: “E yiero matindo duto mosetim e piny ka, Matiang'í osebedo ka oro polise elufe nikech odwaro ni ng'at ma oriwo lwedo e ma oyomb e yiero moro. Wabiro gole e komeno jumbe ariyo mabiro."
Grup mar Tangatanga mosebedo ka yware gi Kieleweke igi wang' matek mokalo ka giwacho ni polise nyocha dewo wang' ji e yiero matindo ma nyocha otimore Nakuru kod Bonchari.
Gavana ma chon ma Wajir Mohamed Abdi sani wacho ni joma ne ogole e telo ne dwaro mana kethone
Gavana ma chon ma Wajir Mohamud Abdi e kinde ma ne igole e kom e romo ma notim e bura mar Senate, e boma ma Nairobi.
Tugo mar paka gi oyieyo timore e Kaunti ma Wajir.
Gavana ma chon ma Wajir Mohamed Abdi wacho ni chenro mar gole e kom en gima "nochan maber," kendo ni notime mondo otieke e weche siasa.
E weche ma nowacho chieng' Tich Ariyo kowuoyo e tv, Abdi, noketo ketho kuom jotelo moko ma wuok e Kaunti ma Wajir, kowacho ni gin e ma ne gichano wach gole e ofis.
Nowacho niya: “Dhoga omoko gi gima jotelo moko mag Wajir notimo, ka gichano nyasi ma ok oluwore gi chik kendo gimiyo ng'ato chamo Muma mana ni mondo gigol gavana ma ne ni e ofisno.”
Abdi noywago wach chayo chike mag kot, nikech Kot Mamalo ne otamo Bura mar Kaunti kod Senate ni kik gole e kom nyaka bang' ka osetiek winj kwayo moro ma ne opedho e nyim kot ma kotno ng'ad bura.
Gavana ma chon-no nokwedo wach gole e kom odiechieng' achiel bang' ka Buch Senate ne ong'ado mar riwo lwedo wach gole e loch.
Chieng' Tich Ariyo nowacho kama: “Wach ma ne buch Senate ong'ado ne ok owinjore kendo ok nyal tiyo. Nikech gimoro amora ma otim mopogore gi wach ma nogol tarik 17 Mei 2021, moriwo nyaka keto Jalup Gavana ma Wajir e kom gavana, ne ok nyal tiyo.”
Nowacho nyaka weche moko ma Kot Maduong' ma Meru nowacho juma mokalo ka ne gitamore wach keto gavana manyien Muktar Ali e kom, ma ne wacho ni Abdi biro dhi nyime bedo gavana nyaka kot winj kesne kendo ng'ado paro.
Nowacho wechego bang' ka jotelo moko ma Wajir noselando ni ne gi dhi riwore gi Gavana Muktar e romo mar jo pres, ka ginyisogo ni gimakore kode.
MP Adan Keynan nowacho niya: “Gavana Muktar osekawo ofisno. Chik moro amora ma Kot Maduong' nogolo ma ne nyalo mone kawo komno, koro ne ok nyal konyo nikech, nogolgi ka chenro mar kete e komno noserumo.”
Juma mokalo, Abdi noyudo ripot mowuok kuom Council of Governors, ma nonyiso kaka ok ne gimor gi yo ma ne ogolego e kom.
Jakom mar CoG Martin Wambora nowacho kama: "Buch Senate pok owacho gima ka ng'ato otimo to nyalo miyo giwach ni ng'ato otimo richo maduong' koketho Chike ma tayo piny. Kuom ranyisi, e kes ma Kirinyaga, buch Senate nogonyo gavana ma nodonjne gi ketho machal gi mago.”
To kata bed ni jotelo ma Wajir yware e wi loch marach ma gin go, gavana ma nogol e komeno wacho ni ok obi chulo kuor ne Muktar, kendo owacho ni en gadier ni “biro siko”.
Nyamira County assembly nono wach weche moko bang' ka Govana Amos Nyaribo nochiwo nying James Gesami kodwaro ni okete obed jalupne.
Dwond Bura nokwedo Gesami e dwe mar Januar ka ji 21 nodage to ji 15 kende ema ne osiro wachno.
Ka ne Dwond Bura oromo kendo tarik 6 Jun, ok ong'ere ka MCAs biro pwodho wachno kata ooyo.
Dwond buch Orange Democratic Movement (ODM) nondiko ne Nyariboma tarik 12 April ni mondo oyier loya Charles Rigoro obed jalupne, mano ne en kaka winjruok e kind dwond buch ODM gi gavanano.
Ne ondik e baruano niya: “Nyisuru jokanyo duto mag majority party parono kendo neuru ni orito dwaro mag dwond bura.”
Dwond buch ODM bende pok owuoyo kendo pwodho wach keto Clive Ogwora, kaka achiel kuom joma biro laro kom e migawo mar County Executive for Environment.
Keto wach Ongwora tenge osebedo achiel kuom gik ma kelo ywaruok e kind Spika ma Nyaribo, Moffat Teya kod MCAs moko.
Teya nondiko ne Jo-Nyaribo tarik 13 Mei koleronegi gimomiyo onego gipar matut e wach golo nying Ogwora e lisno.
Dweche moko matin mokalo Nyaribo nowacho niya: “Aseng'ado e chunya kendo yiero ng'at machielo ma biro kedo ne komno.”
Okil ma Nairobi kod sapota maduong' mar Raila Odinga ma en Donald Kipkorir oselando ni obiro yueyo momedore ne weche siasa.
E wach moro ma noket e Twitter chieng' Wuok Tich tarik 24 Mei, ka ne Kipkorir lando wachno, nonyiso jotelo mag Kenya ni giher piny moloyo kaka giherore giwegi, kaka gihero joodgi kod kaka gihero ogandagi nimar mano en mise maber mar siasa ma kelo dongruok.
Korir nondiko niya: “Bang' paro matut, naneno ni ayue matin ne siasa ma Kenya ma pok olokore, ma pod itayo gi gombo mag ng'ato owuon kendo iriwe lwedo gi joma odhier kod joma ok osomo.”
Kata kamano, profesa mar chike kendo jandiko mar gasede Makau Mutua, nokwero loyano ni kik okaw okang' ma kamano, kowacho ni mano nyalo ketho kinda ma ji e temo timo e loso weche siasa ma Kenya.
Nowacho ni paro ma loyano nigo chalo gi jatugo mawuok e paw opira ka sa tugo chiegni rumo ka tim gi e ma ne otelo.
Profesa Makau nosayo Korir ni kik olal geno ma en go e weche siasa ma Kenya kowacho ni machiegnini weche biro dhi maber.
Profesa Mutua nowacho niya: “In jatugo mogen ahinya omiyo ok inyal “yueyo” to pod odong' dakika matin to tugo ruomo mana nikech jou e nigi gol 2-1. Kitimo kamano, jotugo ma upiemgo ma yomyom biro loyou.”
Kipkorir ne ok oloko paro ma ne en go, kowacho ni siasa pod nopong' gi joma riambo, kendo ni ne ok odhi medo bet e kind joma kamago.
Kowacho pache, Ahmednasir Abdullahi nonyiso loyano ni opand wach maduong' momiyo oloko pache apoya nono.
Nowacho ni Kipkorir dwaro weyo weche siasa bang' fwenyo ni Building Bridges Initiative (BBI) kod jal ma gidwaro ni obi oked ne thuolo mar Ker e ombulu ma 2022 onge kama ochomo.
Ahmednasir nowacho niya: “Iselalo yie ma ne in go e BBI? Dibed ni nifwenyo ni BBI onge kama odhiye? Dibed ni isefwenyo ni ng'at ma ne udwaro ni okaw kom ker ok bi yudo thuolono? Be ng'atno nigi ofis motele sani? Iseneno ler.”
Paro ma Kipkorir ne nigo mar yueyo ne weche siasa nochakore ka Ker Uhuru Kenyatta kod Raila nochako ikore oro kwayo ne Kot Maduong' mondo onon kendo weche BBI.
Ker kaachiel gi jatend ODM noloso grup mar jong'ad bura auchiel, motelnegi gi Attorney General Paul Kihara mondo oketh wach ma jong'ad bura e Kot Maduong' nong'ado mondo BBI reggae oyud thuolo mar dhi nyime.
Grup mar joma ne temo reso BBI ne oriwo Solicitor General Kennedy Ogeto, secretari machon mar BBI Paul Mwanga, jo-komiti mar BBI Profesa Ben Sihanya, Profesa Kibe Mungai kod loya mar taon Jackson Awele.
Jatelo mar Amani National Congress (ANC) Musalia Mudavadi osetiyo gi riekni e sero alwora mar Mt Kenya ma nigi kura mang'eny.
Mudavadi osetimo romo mang'eny gi jotelo konyisogi chenro ma en go mar kedo ne kom mar Ker bang' Ker ma sani Uhuru Kenyatta.
Jatelo mar ANC nobago romo gi jolos chike machon mowuok e alworano kotelnegi gi Huphrey Njuguna (MP machon ma Gatanga) ma sani en jakom mar riwruok miluongo ni Former Members of Parliament Association kod MP machon ma Gachoka ma en Mutava Musyimi. Romono ne otim chieng' Tich Abich e hotel miluongo ni Sagana Getaway Resort.
Mudavadi nowacho ni noriwore gi jotelo ma wuok e alworano mondo giwuo e wi gik masiro dongruok mar alworano kod programbe ma moko ma konyo joma wuok e alworano.
Nowacho ni ogeno jo alworano ahinya ka luowore gi yiero ma higa 2022 ma doher kedo ne kom mar ker kendo notemo matek mando ochop ir joma biro goyo ombulu.
Mudavadi nowacho niya: “Awora mar Mt Kenya omako kama duong' e siasa ma Kenya. Joma odak kuno ng'eny, kendo gin jogo ombulu ma thiring'inyi, giwuokga kar rombgi kodok kor ka goyo ombulu to moloyo ka giyie kuom ng'at ma gidwaro goyone ombuluno."
Ka ne owuoyo gi jofuambo nomedo kama: “Ka koro wachomo higa mar 2022, alwora mar Mt Kenya en alwora ma nyaka kaw wachne mapek ahinya, kendo mano e gima atimo kaka jal ma dwaro kom ker koa e dwond buch ANC.”
Nowacho ni odwaro wuoyo gi ji mondo ong'e gik ma chandogi ka pok owuoyo gi joma diher siro wechego kaka inyalo tiek chandruogego.
Mudavadi nowacho niya: “Gik ma chando joma wuok e alwora mar Mt Kenya ibiro ket motelo e weche mag yuto; gin gi gik mang'eny ma chandogi e weche entrepreneurship, ginono ahinya gik momulo weche pur, kahawa, chai, chak."
Nomedo niya: "Koro sama iloso kodgi wach nyaka ikonygi bedo gadier ni ibiro luwo chike kod programbe ma biro siro ajenda margi mar weche yuto. Magi gin weche ma ng'ato nyaka wach kodgi kendo kelo paro mag losogi kanyachiel."
Kata kamano, nowacho ni obiro keto motelo tudruok gi joma diher siro ajenda mantie kar tiyo gi joma ineno ni e jotelo mag dhoudi ma thurka.
Nolero niya, “Wasechopo e okang' ma ber wuoyo gi joma nigi gombo mar siro ajenda mantie kar keto pachwa e kit joma wariworego; sani ji gombo neno gima itimo e siro weche weche pur, wuoth, chike mag osuru, kod weche mamoko kaka mago.”
Machiegnini Mudavadi nolimo constituency ma Kieni kama ne orwake gi MP ma kuno Kanini Kega.
Osechano limbe mang'eny mag timo winjruok mag siasa e odiechienge mabiro mondo mondo omedgo kwan mar joma riwe lwedo.
Jatend ANC nofwenyo ni rowere nigi achiedh nade mang'eny nikech onge mar tich kendo nikech sirkande mosebedo e telo osebedo ka kawo osuru mang'eny aduwa to mano osemono ojende timo ohala kata nwang'o tich.
Mudavadi nowacho ni, “Wakia gik ma giparo kod gik ma gichano timo ka koro gijok ma igi owang' kodwa. Gisebedo ka ging'anyo kendo dwarore ni wamany yore ma wanyalo konyogigo kaka jotelo. Tieng' ma sani mar rowere ok mor kata matin."
Mr. Kega nowacho ni Mudavadi en osiep Jo-Nyeri kendo ni jo Mt Kenya ni thuolo loso winjruok gi ng'ato ang'ata.
Nowacho ni jogo ombulu biro riwo lwedo ng'at ma kedo ne kom Ker ma nigi gima ber mogik mosingo ne jo alworano.
Kega nowach ni, “Warwako ji juto, wadwaro chwo mang'eny kaka nyalore ka pok wayiero riwo arus gi ng'ato achiel ma biro rito jowa e yo maber.”
MP-no nomedo wacho niya: “Waikore wuoyo gi ji duto mopogore gi Jo-Tangatanga ma oseketo pachgi kuom Ruto. Mudavadi osebedo osiepwa, kata kamano, pod wayawo thuolo ne ng'ato ang'ata ma biro kelo ber mogundho ne jowa.”
Njuguna nowacho ni wuoyo margi gi jatend ANC notenore ahinya hinya e wach kaka inyalo kony alworano kod Kenya mangima.
Nowacho ni giikore loso wach gi jasiasa moro amora ma kedo ne kom mar Ker.
Nowacho niya: “Mudavadi osekwayowa ni wasire kendo wabiro dhi nyime gi mbakani nikech waparo ni Mudavadi en jatelo mowinjore losogo wach. Kendo kaka jo Mt Kenya waparo ni onego wakete e paro e kind jotelo mamoko nikech wan gadier ni alwora mar Mt Kenya dhi mako kama duong' e weche siasa ma higa 2022.”
Musyimi nochiwo paro ma kamago ka nowacho ni gibiro dhi nyime loso weche gi jolar kom ker mopogore opogore ka giikore ne Yiero Maduong' mabiro.
Jolos chikego nowacho kama: “Wasetemo luwo nondi kod paro ma in-go, gik ma isetimo ne sirkal, to kod kata mana lony ma in-go e weche mag lo, kendo waneno ni timo winjruok kodi en midhialo makende ahinya."
Jatelono ma chon ne en MP nowacho ni, "Wamor yudo thuolo mar wuoyo matut, seche moko wuoyo matut kamano jakelo ywarruok, to ka gin weche madier, owachgi koa e chuny, kendo ginyiso paro kod kwayo ma jowa nigo, gikeloga konyruok."
Stephen Ngare ma chon ne en MP ma Ndia nowacho ni jotelo ma manyo kony e alworagomo onego owach ajenda ma gin-go ne kambi mar kahawa.
Nowacho ni kambino nopodho nikwop wach value addition,kendo medo ni jopur neno ni sirkal e ma omiyo mano otimore.
Jomamoko ma ne nie romono ne gin jalup gavana ma Murangá Gakure Monyo, MP Esther Murugi, MP John Kihagi kod MP Kamande Mwangi.
Mudavadi nobiro gi Johnson Sakaja Seneta ma Nairobi kod Seneta ma Kakamega Cleophas Malalah kaachiel gi Jakom mar Buch ANC Kelvin Lunani.
Raila Odinga jatelo mar ODM ni e kaunti ma Kisumu kawuono (Wuok Tich) kotemo rieyo weche e dwond buch ODM motelo ne limbe mar Ker Uhuru Kenyatta e alworano ma biro timore bang' juma achiel.
Ji geno ni nikech yogruok ma ne obedoe ma ong'ere kaka handshake,jotelo ariyogo biro lando ayanga gik ma gichano gero kotudore gi nyasi mar Madaraka ma higani mibiro tim tarik 1 Jun e boma ma Kisumu.
Biro mare en achiel kuom gik ma ochano timo mondo one ni Ker ok ochopo ir raiya ma temo ywago tim andhoga e wi chenro mar Building Bridges Initiative (BBI) ma pod wechene omoko.
Gaset mar The Standard nosefwenyo ni jatelo mar ODM geno ni obiro kueyo ng'ur ma ka gi kacha ma ni e kind buch ODM kod gwenge momako kokalo kuom chenro mar BBI.
Jatend ODM biro romo gi jotelo mamoko mag ODM ma ni e alworano mondo gilos weche moko ma osebedo ka kelo pogruok e buch ODM kinde matin mosekalo.
Moko kuom jotelo mag ODM nonyiso The Standard ni ogwelgi e romono e achiel kuom otende madongo ma nie boma ma Kisumu.
Kata obedo ni weche ma ibiro wuoye e romono pok oket e lela, moko kuom joma nolosogi nonyiso The Standard ni wach riwo jokanyo mag ODM, ikruok ne nyasi mar Madaraka, kod ombulu ma 2022, e moko kuom weche madongo ma ni e list ma jatend ODM biro wuoye.
Kata kamano, pogruok ma ni e buch ODM e ma nyalo kelo ne jatend ODM wichkuot e lela po nono ywaruok matindo tindo mag siasa kod weche telo omuoch e kindgi giwegi e nyim galamoro e kinde nyasi mag piny.
Kinde matin mosekalo, jowuodh Raila moriwo James Orengo ma en Senate Minority Leader, MP ma Rarieda Otiende Amollo, John Mbadi ma en jakom mar buch ODM, kod Junet Mohamed mochung' ne weche mag yiero e buch ODM, osebedo ka kedo gi dhoggi.
Moko kuom joma Raila ogeno ahinya kaka Orengo biro yudo thuolo mar wuoyo e kinde nyasino.
Junet Mohamed kod Dennis Waweru ma gin jokom mag BBI nowacho ni bura ma nong'adno ne ng'iyo mana jotelo mag BBI to oweyo goyiem neno joma nie komiti mar BBI kaka joma bende siro Chik milosono.
Junet nowacho kama, "Jong'ad bura nokwero ker ma ok en kata ng'at ma dwaro ni oket BBI e katiba. Dwahero nyiso Jo-Kenya ni wabiro dhi nyime lando ote mar siro BBI nyaka chieng' Jo-Kenya pwodhe mondo okete e katiba."
Jotelo mag BBI nyoro ne ogolo list ma oting'o nyinge ji duto ma siro BBI, romo duto ma gisebedego kod kwan mar weche mopogore opogore mondik ma duto koriw kanyachiel to loso weche manie BBI ma doho nong'ado ni ok owinjore gi katiba.
Ne gilero ni ka ne pok olos BBI kendo dwaro mondo opwodhe obed e Chik, ji 14 ma ne oyier mondo olos BBI kotelnegi gi seneta mosenindo mar Garisa miluongo ni Yusuf Haji, ne oromo kendo wuoyo ahinya gi jotelo mokalo 400 mantie sani kod mane nitie chon, ne giwuoyo bende gi jotelo ma nigi huma e gwenge kendo ne giyudo weche mondik mopogore opogore maromo 755 koa kuom raia e romo mane gitimo gi oganda e lela.
Ne giwacho ni jotelo mane omi tij loso BBI kotelnegi gi Haji ne oyudo ripode mowuok kuom ji 123 ma ne ochung'ne riwruoge moko madongo, moriwo riwruoge molos gi chik kod joma nigi migepe madongo e ofise sirkal kod mag oganda. Bende ne nitie ji 261 kod riwruoge moko mane ooro ripot mekgi e wi wachno.
Ne giwacho kama e ripodgi, "Chenro mar loso BBI ne otemo matek ahinya mondo gine pach ji duto e piny Kenya owinj. Jogo mane oyier mondo olos BBI ne owuoyo gi raia mokalo 7,000 moriwo chwo gi mon ma wuok e oganda mopogore opogore, dinde mopogore, ma kit ngimagi opogore kendo tije ma gitimo be opogore.
Jotelo mag BBI ne owacho ni weche e wi ji duto kod grube mane okonyo e chiwo pachgi aching' kata kokalo kuom weche mondik yudore e ite mar 134 nyaka 154 e ripot ma ne ochiw gi jogo mane oyier mondo olos BBI.
Kae to mondo ginyis ni kuom adier ne giwinjo pach ji mang'eny, ne giwacho ni ne olos Komiti mar BBI mondo onon ripot ma ne ochiw gi joma ne oyier mondo olos BBI, to komitino bende ne ochako oromo gi Jo-Kenya mopogore opogore mondo ochiw pachgi to jok ma ne giwuoyogo ondik nyingegi e ite mar 161 nyaka 173 e Ripod Komiti mar BBI.
Ne gimedo wacho kama, "Nonro mane otim mondo opwodh ripot notim kokalo kuom romo mitimo gi ji e galamoro miluongo ni Stakeholder Validation Fora. Komiti mar BBI ne obedo romo mopogore opogore maromo 93 mane gichokoe pach ji ka gin KICC, Laico Regency hotel kod ofisegi mantie Nairobi."
Ne gilero ni joma ne biro e romogo ne oriwo joma tiyo e ofise sirkal, riwruoge mag din, grube mag joma mine, grube mag rowere, grube mochung'ne joma ong'ol, jotend gweng' kod Sirkal kendo romo mane gitimogo ne gibedego kuonde mopogore opogore e piny mondo giwuo kendo gipwodh ripot mane ondik gi joma ne oyier mondo olos BBI.
Junet nowcho chieng' Tich Abich ni gimiyo luor bura ma ne doho mamalo ong'ado, kata kamano, ok giyie gi burano kendo gibiro dhi nyime manyo yore duto manyalo konyo e neno ji onono kendo weche manie Katiba ma ne olos 2010.
Junet nowacho kama, "Wan jotelo maluwo gima chik wacho kendo wamiyo luor bura ma doho nong'ado. Kata kamano, ok wayie ni nong'ad burano e yo makare. Omiyo, wadwa loso tim mar joma olony e chik mondo onon burano kendo gikwa mondo owinj burano manyien. Wakwayo Jo-Kenya duto moyie kuom BBI kod ber ma BBI singo ni kik chuny-gi tho. Kik giol nikech ma ok e giko. Wabiro dhi nyime kedo matek nyaka chieng' lek ma wan-go timre."
Waweru nowacho ni chenro ma ne otigo e loso BBI ne oriwo jopiny kendo Jo-Kenya gombo loko Katiba mondo gibed gi joloch mabeyo kendo mwandu mag piny oyudre ne ji mayot e gweng'.
Nowacho kama, "Dwaro mar ni omed constituency 70 biro miyo oter pesa mang'eny e gweng' kendo mano biro konyo ngima ji mathoth e piny. Pek ma waromogo nikech bura ma ne ong'ad gi doho mamalo biro rumo machiegni."
Jatend duond bura mar ODM, Raila Odinga (en e picha) ne ok omor gi bura mane doho ong'ado e wi BBI, kata kamano ochano mar kwayo mondo owinj burano kendo.
Kane owuoyo e lo duond bura mar ODM, Raila nowacho niya, "Wadwaro kwayo apil gi muolo mondo owinj kes marwa kendo nikech waneno ni doho mamalo ne ok ong'adonwa bura makare. Wabiro timo kamano ka wachiwo luor matut ne jong'ad bura mekwa kod doho."
Raila nowacho wechego bang' bedo moling' kuom odiechienge ariyo chakre ne doho mamalo ng'ado ni yo ma ne otigo e loso BBI ne ok owinjore gi chik kendo ok ginyal tiyo.
Raila bende nokwayo ji mondo kik gimonj doho kod joma tiyo kuno, ahinya ahinya jong'ad bura abich ma nong'ado bura e wi BBI chieng' Tich Ang'wen.
Nowacho kama, "Nyalo bedo bura ma doho ong'ado ok morwa, kata kamano, nyaka wamiye luor nikech doho temo matek mondo ong'ad bura kaluwore gi chik kod weche motenore kuom chik mokelne mondo onon."
Raila gi lange biro dhi e doho mar apil mondo owinj kes margi kendo ka gigeno ni mano biro chiero 'Reggae'
Jomamoko moriwo nyaka jakom mar bura matayo BBI, Junet Mohammed bende osingore ni gibiro ng'ado apil mondo owinj kesno kendo.
Nyoro ka ne Junet wuoyo e tv ne owacho kama, "Wachiwo luor ne bura ma ne doho ong'ado, kata kamano ok wayie gi burano. Ma ok e giko, wabiro dhi nyime kedo nyaka walos Kenya manyien."
Jogo molony ahinya e weche chik moriwo ji kaka Bobby Mkangi, Charles Kanjama, Steve Ogolla kod Elias Mutuma, neno ni kes pod biro loyogi kata ka gidhi e doho mar apil. Kata kamano, grup machielo motelnegi gi Profesa Ben Sihanya kod Tom Joseph Kajwang' oyie motegno ni doho mar apil biro ng'ado bura mopogore gi mar doho mamalo.
Raila ma osebedo ka jiwo ahinya wach BBI osewacho e kinde mokalo ni ji onego ogo kura ne BBI e referendum.
Raila nowacho kama e dwe mar Mach, "Ne wawinjore ni oter BBI e referendum nikech oting'o lokruoge madongo e wi chenro mar loch omiyo Jo-Kenya nyaka chiw pachgi e yor ombulu ka be gidwaro lokruogego."
Nokethne koso en e Jaketho? Kes moyware mar Gavana ma Wajir
Gavana ma Wajir miluongo ni Mohamud Abud (koracham) kod okil mare ma nyinge Paul Nyamondi ka gin e Senate mantie e bunge Nairobi sama niyalo dwaro ma ji nigo ni mondo ogole oko e loch.
Komiti mar Senate ma ne oyier mondo owinj kes mar golo e loch Gavana ma Wajir, Abdi Mohamud, notamore luongo joode bang' ka jood bura e kaonti ma Wajir wacho ni joode noriwore kode kwalo pesa.
Seneta ma Nyamira, Okong'o Omogeni ma ne otelone komitino ne onyis gi MCA moko kokalo kuom okil Ahmednasir Mohamed ni chi gavana kaachiel gi nyithinde ne onego ler tiend pesa moko madongo ma sirkand kaonti ne chulogi, pesa ma wachore ni nyalo bedo milionde modhuro.
Weche ma MCA-go odonjonego jood Mohamud gin weche mapek ahinya nikech giwacho chi gavana ne ng'ama chiegni ahinya gi "Jatelo Maduong' Mogik" ma ne tayo joma nigi migepe madongo ahinya e sirkand kaonti.
MCA ma Elnur- Tulatula, Abdullahi Issack nonyiso Senate ni, "Ok en gima opondo e kaonti mar Wajir kod alworane ni Mrs Kheira Omar en jatelo maduong' ma ka ok itimo kaka odwaro to onyalo riembi e tiji."
Kes momako Mohamud ok dhi ketho mana nyinge kod tije kende, kar mano, joode bende wachni okwako nikech chiege miluongo ni Kheria Omar, wuode Yusuf Mohammed Abdi kod nyare ma nyinge Ferhiya Mohammed bende inono.
E bura ma ne ging'ado Tich Adek, komiti mar Senate ne oweyo ma ok giluongo jood Mohamud to kar mano ne giwacho ni gidwaro janeno mar ang'wen ma ne jalok ohala miluongo ni Osman Jibale. Ne onego obi e nyim komiti mondo mondo oler ane pesa ma kembege ne chulo jood Mohamud.
Kata kamano, Jibale ne ok obiro chieng' Tich Ang'wen to bende ne ok oyudre e simo kane otem manye.
Jood bura mar county assembly wacho ni Jibale en wat chi gavana, to mano medo ketho weche ne Mohamud sama grup moting'o ji 11 nowuok mondo gindik ripot ka pok gichiwe ne Senate kiny chieng' Jumapil.
Ne ogol Mohamud e loch gi kura mag MCA 37 ka apar kende ema ne oriwe lwedo.
Weche mamoko ma bende odonjnego gavana en ni noketho chik e okang' marach ahinya, nojamibadhi, notiyo marach gi teko ma en-go kaka gavana, ne ok otiyo tich maber kendo timbene ne ok beyo.
Ji apar gachiel manie komiti mar Senate oriwo Johnson Sakaja (Nairobi), Mwangi Githiomi (Nyandarua), Susan Kihika (Nakuru), Godana Hargura (Marsabit) kod Okong’o Omogeni (Nyamira).
Jomamoko gin Mithika Linturi (Meru), Fred Outa (Kisumu), Agnes Muthama (Machakos), Issa Juma (Kwale) kod seneta mogwel gi duond bura Petronilla Were kod Christine Zawadi.
Osebed kiyalo Mohamud kuom higni adek mokalo chakre ne donjne e doho mamalo mogik (Doho Maduong' Mogik) ni ne ok oyombo maber e ombulu.
Mohamud ne ochak tije kaka gavana gi pek mang'eny to kuom higni adek ma osebedego e loch osebedo kodich kiyale e doho, okedo e county assembly mondo odong' e loch to gikone okedo e Senate mondo kik thiche oko e loch.
Ka ne Jang'ad Bura Moluor Fred Mabeya ong'ado ni ok oyombo e yo mowinjore tarik 12 Januar, 2018 ji mang'eny ne omor gi wachno to jomoko be igi nowang'.
E kindeno, gavana ma nitie chon Ahmed Abdulahi ne odhi e doho kotamore ni Mohamud noyombe mana nikech nokwalo kura kod weche mamoko kae to e kindeno ne wachore ni Mohamud onge digri moro amora mar yunivasiti, to mano en gima dwarore kuom ji duto ma dwaro bedo gavana.
Doho mar Apil ne owacho ni Mohamud ok oyombo e yo mowinjore kata kamano, Doho Maduong' Mogik bang'e noduogo omiyo Mohamud loch.
Gimiwuoro en ni Ahmednassir Abdullahi e ng'at achiel achiel ma ne otelone tero wach e Doho Maduong' Mogik ndalocha e lo gavana machon.
Gavana Mohamud nowachone Senate kama jumani: "An gadier ni jogo madwaro gola oko e loch gin josiasa ma dwaro mana ketho nyinga to onge gima rach ma asetimo."
Achiel kuom joneno ma gavana ne oluongo mondo okonye ne en jagoro ma kaonti mar Wajir Abdulahi Hassan Maalim ma bende nowacho ni jood bura ma kaonti ohero ketho nyinge josiasa.
Maalim ne onyiso jood bura mar Senate ni Mohamud notiyo matek ahinya mondo gik moko otimre maber e kaonti kendo nokwedo gima ji wacho ni gavana nomiyo chiego teko mar timo yiero madongo.
Maalim nowacho niya, "Ok apar ka nitie romo moro amora mosega ta gi chi gavana kata ka be en jakanyo mar Komiti Matayo. Chakre higa mar 2018 nyaka sani, onge kamora amora ma waseromoe gi chi gavana mondo wawuo kuom weche madongo mamulo kaonti."
Deko gi chik mar referendum ohinyo BBI
Jatend Majority Amos Kimunya (diere) ochung' e bath Minority Whip Hon Junet Mohammed (kia gi koracham) Majority Whip Emmanuel Wangwe kod MP ma Eldas, Adan Keynan wuoyo gi jo fwambo gi keyo bang' ka bunge osepwodhe keto BBI e chik ka gin e ute mag bunge, Nairobi. Tarik 7 Mei, 2021.
Nikech onge chik matayo kaka inyalo tim referendum, mano en achiel kuom gik momiyo ne ok opwodh Constitution of Kenya (Amendment) Bill ma 2020 chieng' Tich Ang'wen.
Jong'ad bura abich mag doho mamalo nofwenyo ni lokruok midwaro ni otim ne chikno en gima Building Bridges Initiative (BBI) ema okelo kendo onge chik moro amora matayo kaka onego otim referendum.
Jang'ad bura matayo Joel Ngugi nosomo bura ma ne ging'ado mawacho ni: "Oseng'ad wach ni ka onge chik matayo kaka ibiro chok sei, chiwogi kendo nono sei-go sama itimo referendum mana kaka e kes ma wan-go sani, mano miyo gik mitimo mondo olok Katiba kata Chik mar Kenya kokalo kuom amendment Bill ma 2020 obed ma otim e yo ma ok kare."
Jong'ad bura nofwenyo ni bunge ong'eyo ni nitie gik maonge e chik kendo ne gisechako luwo chenro ma ne dhi miyo gik maonge e chikgo obed mantie.
Mano en kaluwore gi Referendum Bill ariyo mopogore ma ne ochiw gi Komiti mag National Assembly.
Komiti miluongo ni Constitutional Implementation Oversight Committee (CIOC) ma jakom mare en MP ma Ndaragwa, Jeremiah Kioni, ema ne okwongo pedho Referendum Bill ma 2020 e dwe mar Jun higa mokalo
Komiti machielo miluongo ni Justice and Legal Affairs Committee (JLAC) ma jakom mare en MP ma Kangema, Muturi Kigano bende nigi margi miluongo ni Referendum (No. 2) Bill ma 2020 ma ne opedh e nyim bunge gi Jaod Bura ma Baringo North William Cheptumo.
Gie sani, Bill mar JLAC osechopo e kidieny ma inone gi komiti nikech en ema nokwongo to Bill mar CIOC eka nie kidieny michakogo ma e some mokwongo.
Spika mar National Assembly, Justin Muturi, nong'ado ni Bill mar JLAC ema okwong ochakgo nikech CIOC kod JLAC ne ok oriwo Bill margi kanyachiel kaka spika nonyisogi ni gitim.
E bura ma nong'ado Februar higani, Muturi nofwenyo ni kwayo mar JLAC ne obetie nikech komitino ne obet piny ma gigudo paro gi IEBC (Independent Electoral and Boundaries Commission) e higa mar 2015.
Muturi nowacho kama, "Po nono ni Bill mar JLAC ogol gi ng'ama nokele kata olal e ma ok osudo e kidieny moro, mano biro chunowa ni wanon Bill mar CIOC kaka osegoye e otas. Mano biro timore mana ka onge yo machielo."
Kioni neno doho kod bunge ema onego osiem kaluwore gi kaka ji biro kaka yiero ma ne otim Tich Ang'wen.
Kioni neno ni bunge nodeko goyiem e pwodho chik mar referendum.
Kioni nowacho kama, "Nonego bed ni wacho nono Bill-no chon ahinya. Kaka komiti nitie paro mane wabedego sama waloso BBI Bill. Komiti miluongo ni House Business Committee onego oleronwa gimomiyo ne gichako nono Bill marwa chon."
Nowacho bende ni gima doho nong'ado Tich Ang'wen ne ok odewo chal ma nitiere sani.
Kioni medo wacho ni, "Chik oting'o weche madwarore e tayo kaka onego otimo referendum en mana ni nitie weche moko madondore matindo tindo ma onego onon." Nowacho ni yo ma ne olosgo BBI ne en kaluwore gi gombo mag Jo-Kenya.
"Jo-Kenya onego ong'e ni gin gi ratiro mar wacho kaka gidwaro ni gik moko otimre. Jong'ad bura ne onego osiem ji ka pok gidhi e kot molewo. Ok nyal bet abeta ka iketho ratiro ma un-go."
Bill mag JLAC kod CIOC duto lero chenro monego luw kitimo referendum kata obedo CIOC to nodich mana gi weche monego olok e chik kaluwore gi dwaro mag ji mang'eny.
Mana kaka Chik be wacho, Bill ariyogo duto bende wacho lokruok midwaro gi ji mang'eny onego obed ji ma ogone ombulu ma ok tinne milion achiel.
Mana kaka nowach Tich Ang'wen, IEBC biro nono sei ma ne ochok ka gitiyo gi yo mowinjore.
Bill mar JLAC dhi nyime wacho ni e wi kwan mag sei duto mochok, ok onego oyudre ni kaonti achiel ogolo sei mokalo achiel e wi adek mag seigo.
Lokruok Midwaro Ket e Chik
Referendum Bill mar JLAC wacho ni "Jogo ombulu biro wuok e kaonti ma ok tinne 24." To mano nyiso ni biro chuno ni nyaka ndik nyinge kod sei mag ji duto ma siro Bill mikelono.
Bill-go duto nenore ni nowacho ni e referendum ne idhi mi ji thuolo mar timo yiero mopogore opogore.
Bill ma ne Kioni osomo ne wacho kama: "Penjo duto ma ibiro penj sa referendum biro dwaro ni oyier dwoko ma wacho ni "Ee" kata "Ooyo"."
Bill mar JLAC ok chop e rang'iny ma jong'ad bura ne dwaro ka ne giwacho ni moro ka moro kuom lokruok midwaro ni otim e chik onego onego oket kaka penjo mopog tenge gi penjo mamoko to mano ne dhi miyo bedo mayot pimo bill-no gi bill mamoko ma bende idwaro los e chik.
Bura ma ne doho mamalo ong'ado e wi BBI dhi bedo chakruok mar nono yiero moko madongo ma sirkal timo.
Jong'ad bura Teresia Matheka, George Odunga, Joel Ngugi, Jairus Ngaah kod Chacha Mwita ka gin e doho ma Milimani chieng' Tich Ang'wen tarik 13 Mei, 2021 sama ne ging'ado bura e wi kwayo aboro mopogore moriw mag joma ne kwedo wach timo referendum ne BBI.
Bura makende ma ne ong'ad gi Doho Mamalo ma ne ok osiro BBI ochwanyo okinde mang'eny maneno ni burano ok bero weche maber kuom jopiny.
Kata obedo ni okinde moko to mor ahinya ni doho nobedo gi chir ma chungo gima ketho chik, jomoko ma bende olony e weche chik to neno ni bura ma ne ong'adno ne ok owinjore gi chik nikech jong'ad burago giwegi ne giketho chik ka ne ok gilwuwo chik e yo mowinjore sama ne ging'ado bura.
Kaluwore gi okil Duncan Okatch, gima jong'ad bura notimo chalo gi yawo box mar Pandora, tiende ni ji mang'eny koro biro dhi doho ka gidonjone gik ker Uhuru Kenyatta osetimon kaachiel kod IEBC.
Okatch nowacho kama, "Nenore ni bura ma ne jong'ad bura ong'ado opogore gi buche moko ma gisega ng'ado e doho achiel achielno e wi kaka ilero Chik e kes moko mane giyalo. Gima mano dhi kelo en samoro koro kwan mag kes dhi medore mag joma donjo ne jomoko e wi gik mane gitimo chon."
E wechegi mogik moting'o buche 23 ma ne ging'ado, joma olony e chik wacho ni bura ma ne ochiw gi jong'ad bura Joel Ngugi, George Odunga, Jairus Ngaah, Chacha Mwita kod Teresia Matheka inyalo pog e grube ang'wen madongo ma moro ka moro nyalo nyuolo weche madongo bang'e."
Wach mokwongo e list ma ne gindikono en ni Ker Uhuru Kenyatta noketho Chik kendo ni oonge gi teko mar timo lokruoge e chik.
Jong'ad bura bende nowacho ni ng'ato ang'ato nyalo donjo ne ker e doho gi ketho motimo kata mar ng'at matiyo tij ker e kinde ma ker pod nie loch, kendo Komiti mar BBI mane ker owuon ema oloso mondo ochiw ripot mar nonro margi e gima nyalo riwo Jo-Kenya, en komiti ma owinjore gi chik.
Ker mar Law Society of Kenya (LSK) ma nyinge Nelson Havi nowacho ni bura ma ne ong'adno ne oketho nying Ker Uhuru Kenyatta. Havi wacho ni ketho Chik en gima duong' ahinya ma ng'ato otimo to ok onego oweye aweya.
En oneno ni kane jong'ad bura oluongo ker ni Mr Uhuru, mano ne chalo ka gima gimaye duong' ma en go kaka Ker mar piny.
Havi nowacho niya, "Mae kende e bura ma doho mamalo oseng'ado manyiso ayanga ni ker notimo ketho. Dine bed ni pinywa en Israel kata India, dine oweyo bedo ker owuon. Nifwenyo ni giluonge ni Mr Kenyatta, tiende ni giweyo miye luor monego mi ker."
Kibe Mungai ma en okil molony ahinya e weche Chik, wacho ni ok bi bedo mayot donjo ne ker e doho nikech en gi ji mang'eny masire e bunge chakre nobed gi winjruok gi Raila Odinga.
Mungai nowacho kama, "Ma ok eg gima wendo, kar mano imedo mana ler tiend gima nitiega ni inyalo donj ne ker e doho e wi ketho moro motimo ma ok otudore gi tije kaka ker. Kuom ranyisi, ka ker omonjo bengi mokwalo pesa, ibiro make kaka jakuo moro amora to donjne kaka ker."
Wach mar ariyo en ni okindego wacho ni bura ma ne ong'ad lworore mana kuom chenro ma ne Ker Uhuru Kenyatta kod Prime Minister machon Raila Odinga otiyogo e lando ote mar BBI.
Jong'ad bura nowacho ni chenro miluwo kitimo lokruoge e Chik kaka Komiti mar BBI dwaro en chenro ma ok owinjore gi chik kendo ok onyal tiyo.
Duncan Savwa ma be en okil molony e Chik, wacho ni bura mane ong'and e wi BBI odwoko chien joma ne riwo BBI lwedo kendo chuno ni gichak manyien.
Savwa nowacho kama, "Bura ma ne ong'ad nyiso ni lokruoge ma BBI oting'o ma ne onego otim e Chik koro ok nyal tiyo kata matin nikech chenro ma ne otigo e loso BBI ne oluwore gi Chik chakre chakruok mar choko sei."
Okatch nowacho ni jong'ad bura ne ni kare kane giwacho ni IEBC ok oting'o joma owinjore.
Okatch wacho ni kata obedo ni jong'ad bura temo wacho ni buchgi ne en mana e wi BBI, koyar tiend bura ma ne ging'ado biro nyiso ni yiero moko mang'eny ma ne otim gi commissioners mag IEBC e kinde ma ne gin mana ji adek kende koro ibiro kwan kaka yiero ma ok nyal tiyo.
Okatch nowacho niya, "Mano tiende ni yiero moko matindo (by-election) ma ne otim gi IEBC e kinde mokalo ne ok oluwore gi chik kendo IEBC ok nyal tayo ji e timo yiero machielo."
Jood bura mag bunge manie duond bura mar UDA (United Democratic Aliance) wacho ni ok gidhi kwayo mondo ogol ker e loch kata obedo bura ma ne ong'ad Tich Ang'wen ne ok odhi maber gi Ker Uhuru Kenyatta.
Doho Mamalo kang'ado bura e kes ma ne okel gi ji aboro nowacho ni Komiti mar BBI moting'o ji 14 ok owinjore gi chik. Komitino ne opwodh gi Ker Uhuru kendo nitaye gi Seneta mosenindo mar Garissa, Yusuf Haji.
Jong'ad bura kotelnegi gi Jang'ad Bura Joel Ngugi nowacho ni ker ne ok otimo gimaber ka ne opwodho mondo olok Chik kokalo kuom choko sei kuom ji mang'eny.
Doho nong'ado ni ker noketho Chik, to mano en ketho mowinjore gi gole e loch.
Chieng Tich Abich, Jood Bura mag bunge Alice Wahome (Kandara) kod Sylvanus Osoro (South Mugirango), nowacho ni bura ma ne ong'adno ne en gima owinjore ahinya gi Chik kendo en bura ma ne omoro chuny jopiny.
Wahome nowacho kama: "Wamor ahinya gi bura ma doho ong'ado. Giresowa wuok e loch ma ne chiegni lokore loch mar agoko. Ng'ato ok nyal bukore owuon ni odwa loko Chik. Chik en mar Jo-Kenya. Raia mapile osebedo ka wuoyo e wechegi duto."
Wahome nowacho ni ker onego okwong orie yorene kokalo kuom pwodho miyo tich jong'ad bura manyien 41 ma ne ochiw nyingegi e kor higa mar 2019.
Wahome nomedo wacho niya, "Jogo ma riwowa lwedo ok odich gi temo golo Ker Uhuru Kenyatta e loch, kata kamano wadware ni owuog olernwa weche moko. Noyudore ni ker ne oketho weche manie sula mar auchiel mar Chik. Jatend Piny noketho Chik. We ochak rieyo yorene kuom miyo tich jong'ad bura. Oserem e timo tich malong'o."
Osoro wacho ni ker nopwodho Bill mopogore gi dwach raia.
Osoro nowacho ni, "Ne wawacho e bunge ni wadwaro ng'eyo ni e ng'a ma ne omiyo ker teko mar timo gimanotimono. Gitiyo marach gi mwandu sirkal e temo loko Chik e yo ma ok oluwore gi chik."
Osoro ne owacho ni ker onego ler kaka ibiro dwok pesa ma ne otigo e temo loko Chik, kendo owach kaka ibiro tim e weche ma doho nong'ado.
Ja-Kenya moro amora nyalo kwayo mondo ogol ker e loch, en mana ni sani wan gi weche mamoko madongo moloyo monego watim.
Osoro nomedo wacho niya, "Jotelo mamoko ma ne bayo ne ker wach koro osekue mos. Ng'at ma ji onego siem wang'e en Attorney General. Jong'ad bura nobedo gi chir ka ne ging'ado bura ma omoro jopiny. Ma en wach maber e piny ngima. Onego omi ji thuolo mar yiero lokruoge ma gidwaro ni obedie."
Yiero matindo ma itimo Bonchari kod Juja obagni sama Attorney General dhi e Doho mar Apil
Yiero matindo ariyo ma onego otim juma manyien samoro ok bi timore ka luwore gi bura ma ne Doho Mamalo ong'ado nyoro ni IEBC onge gi commissioners moromo.
Okil mar IEBC Eric Gumbo nosayo jong'ad bura mag Doho Mamalo mondo giwe bura ma ging'adone IEBC kuom ndalo 14, kendo nowacho ni IEBC nigi ng'ikruok moko ma dhi miyo kik tim yiero matindo juma manyien e constituency mar Bonchari kod Juja.
Nowacho kama: "E lo IEBC, wan gi kwayo makende ma wanyal dhi nyime rito. Doho oseng'ado wach e wi kwan mar ji monego ta IEBC, to mano ketowa e akere keke nikech nitie yiero matindo mane osachan motelo ni ibiro tim Juja Wuok Tich kod machielo Bonchari." Nomedo lero ni Chik dwaro ni otim yiero matindo ka pok ndalo 90 okadho.
Nowacho niya, "Kinde moket monego timie yiero matindo osekadho to ok nyal lokgi. Nikech gima kende motimoreno, ka wadhi nyime rito mondo watim gik moko kaka ondiki, wabiro ketho chik."
Bura ma ne ong'ad gi jong'ad bura abichgo ok mul mana yiero matindo ariyogo kende, to bende gimulo yiero mamoko ma ne ota gi commissioners ma nitie sani.
Attorney General Kihara Kairuki osingore ni obiro dhi e Doho mar Apil mondo okwed bura ma ne ong'ad e wi BBI.
Ka ne Kihara kwayo jong'ad bura abichgo mondo girit ka pok buchgi otiyo mondo oti gi thuolono e apil, nolero ni nochwanyore ka ne doho owacho ni chenro ma ne giluwo ok owinjore gi chik kae to nomedo ni dwach jopiny e wi wachno dwarore ni oler doho machielo maduong' moloyo.
Owacho ni Amendment Bill ma ne opedh e nyim jong'ad bura Profesa Joel Ngugi, George Odunga, Jairus Ngaah, Teresiah Matheka kod Chacha Mwita, ne opwodh gi Jo-Kenya milion adek e kaonti mokalo 24, kendo nopwodhe bende gi National Assembly kod Senate.
Solicitor General Ken Ogeto nowacho kama: "En gima owinjore gi dwach jopiny ni mondo okwa apil nikech mano en ratiro ma en go kendo onego owe kinde machuok okal ka pok bura ma ne ong'ad ochako tiyo. En gima dwarore ahinya ni jong'ad bura one ni chenro ma ne oluw e loso BBI ne chenro mong'ith, ne ochok sei mokalo milion adek, chenro mamoko madwarore ni oluw bende ne otim kaka tero Bill mondo onon gi bura mar kaonti, bende Amendment Bill ne opwodh gi ji mang'eny e National Assembly kod Senate."
"Wach mar Ariyo en ni bura mung'ado kawuononi miyo penjo moko wuokie ma biro nyuolo gik mang'eny bang'e. Attorney General ok omor gi weche duto mong'ad e burani kendo odwaro tero wachno e Doho mar Apil. Ng'iyo dwaro mar jopiny en gima duong' ahinya sama itemo los wach kaka mae. Omiyo, akwayou ni uwe kinde okal ka pok bura mung'ado ochako tiyo."
Kabogo olando ni odhi piem e dwaro bedo ker 2022
Gavana machon mar Kiambu William Kabogo owacho ni en be odhi laro bedo ker e yiero midhi tim higa manyien.
Kabogo wacho ni en gi gik moko duto madwarore kuom jatelo mondo ota pinyni.
Ka ne owuoyo Tich Ang'wen, gavana machonno nolando ni osecheko luwo chenro mar loso duond bura manyien mabiro miyo otiko mobiro larogo bedo ker mar piny.
Kabogo nowacho niya, "Jatend duond bura ma Jubilee biro ritaya higa manyien. Mano nyiso ni wadwaro duond bura manyien mar siasa mabiro konyo ji e alwora mar Mt Kenya."
Nomedo wacho niya, "Ok ayie gi gima Ker Uhuru Kenyatta nowacho ni Jo-Kikuyu ok onego olar bedo ker higa manyien. Ok apar ni ng'ato onego ng'iya mana kaka Ja-Kikuyu. An dhanda awuon kendo nyinga biro bet e ombulu."
Kabogo nowacho ni duond bura ma odhi loso dhi rwako Jo-Kenya duto.
"Ng'ato nyalo wuok e alwora mar Mt Kenya mondo obed ker eka wachak wuoyo gi jotelo mamoko ka wachomo 2022."
Kabogo nochung' kende maonge duond bura kane odwaro bedo gavana morem e higa mar 2017 nikech otiko mar duond bura mar Jubilee ne omi Ferdindand Waititu.
Ndindi Nyoro, Jaod Bura ma Kiharu, ogol oko mar bunge kuom ndalo ang'wen nikech weche asoya
Jaod Bura ma Kiharu, Ndindi Nyoro ne onyis chieng' Tich Ang'wen ni kik obi bunge kuom odiechinge ang'wen bang' hango wach ni ne omi jood bura asoya eka gigo ombulu ne BBI Bill.
Spika mar National Assembly, Justin Muturi, noluongo Nyoro kod jaod bura ma Gatundu South, Moses Kuria mondo giler tiend wach ma wachore ni nitie jood bura moko ma ne omi asoya ka ne pok giyoyo ombulu ne Amendment Bill ma 2020.
Spika ne openjo jaod bura ma Kiharu ka be kuom adier ne oluongo jood bura ni jokuoge, ngoche kod jo-andhoga.
Muturi nopenjo kama: "Be ne iwacho wechego koso ooyo?"
Jaod burano nowacho ni nitie jood bura moko ma igi lach kendo gin ngoche, noluongogi bende ni jo-andhoga ma ne ong'iew mondo ogo ombulu to moko notimo kamano nikech jotend duond bura mekgi nochiko kaka gigo ombulu.
Bang' ka jood bura nong'ur, Muturi nowacho ni Nyoro ok onego onyon alwora mar bunge kuom ndalo ang'wen manoluwo. Nowacho kama, "Ndindi Nyoro koro ok oyiene biro e bunge kae kata dhi e ofise kuom ndalo ang'wen."
Mano tiende ni ok bi yiene Jaod Bura ma Kiharu dhi e ofise mantie continental House.
Jaod Bura ma Ruaraka, TJ Kajwang' nowacho ni Nyoro ne ketho nying jood bura mamoko.
Noyudo ka Jaod Bura ma Gatundu owacho ka ne owuoyo e BBC ni ne omiye asoya mondo ogo ombulu ne jatend Majority Amos Kimunya.
Kuria ne onyiso Jo-BBC ni kinde mang'eny ichunoga jood bura mondo opwodh wach moro ma sirkal dwaro kendo mano gimapile e National Assembly.
Kuria nowacho niya, "Ok en gima wendo Kenya winjo ni ochul Jood Bura mondo ogo ombulu e yo moro, to ahinya ahinya ichulogiga sama mana wach motudore gi sirkal."
Owacho ni nochule pesa maromo siling' 100,000 mondo ogone Kimunya ombulu, mondo okaw kar jatend Majority machon kendo Jaod Bura ma Garissa Aden Duale e dwe mar Jun higa mokalo.
Kuria wacho niya, "Ka ne oket Jatend Majority manyien nikech ne ok ogone ombulu, ne wadhi e ofis Jatend Majority kendo ne wayudo mich mar dola 1000, to mano gima jatimorega e bunge."
Jaod bura ma Gatundu South wacho ni oikore dwoko Siling 100,000 ma ne oyudo.
Joma Gavana ma Wajir Mohamed Abdi noyiero wachore ni ochamo pesa mar Covid-19
County Assembly ma Wajir odonjone Gavana Mohamed Abdi ni ok ota maber migawo mar thieth e kaonti.
E barua ma ne ondiko ne komiti mar Senate mawinjo kwayo mar thicho oko gavana, MCA mar Habaswein Ward, Abdirahman Dahir nowacho ni pesa mane oket tenge ne mondo otigo e weche mag Covid-19 ne ok otigo e yo maber to mano hinyo raia nikech gionge gi gige thieth mowinjore.
Janeno ma ne wuoyo ne owacho ni gavana kaachiel gi joma noyiero nochamo pesa ma ne oket tenge ne weche thieth.
E odiechieng' mar ariyo mar winjo kwayo mar thicho oko gavana, ema nosome baruano.
Janeno ma ne wuoyo ne owacho ni " Ne ok giweyo kata pesa matin mondo okony e kinde Covid-19. Pesa ma ne oket tenge ne weche thieth osetigo marach kuom ranyisi, ambulance mag kaonti ma onego oti nono konyo mana jogo manyalo chulo pesa, to bende osecham pesa mane oket ni inyiewogo mo ne gechego kaachiel gi ritigo."
Kata kamano, okil mar gavana, Ndegwa Njiru nowacho ni weche ma janenono wacho gin miriambo kendo ni onge gima janenono wacho manyalo konyo.
Nowacho ni janenono ok olony e weche thieth omiyo oonge gi ratiro mar wacho ni gik moko ok timre e yo malong'o e thieth bang' ka Dahir nowacho ni osewuothoe e osiptende mopogore opogore mag sirkal mondo onon kaka gichalo.
Bende, janenono ne onge gi otese moro amora ma ne nyalo siro gima nowacho ni gavana kaachiel gi lange nochamo pesa mar thieth.
MCA nowacho ni yore thieth e kaonti mar Wajir sani rach moloyo kinde moro amora.
Nowacho kama, "Jogo manie Habaswein Ward hinyore nikech ich lach kod kuwo mar pesa mitimo gi gavane gi lange. Giserwako e chandruok osiptal mar Habaswein Sub County Referral Hospital."
Nowacho ni ne olor Griftu Sub-County Referral Hospital bang' ka jotich ma ne tiyo kuno noweyo tich nikech ok omi alwora maber mar tich to bende osara margi ne lewo.
Nomedo wacho ni osiptende mang'eny mag sirkal e kaontino onge gi yedhe kod masinde moromo manyalo konyogi odiechieng' kodiechieng'.
Nowacho bende ni kata obedo ni sirkand kaonti noyudo pesa koa kuonde mopogore opogre mondo okony e masira mar Covid-19, onge gima long'o manyiso kaka pesago notiyo.
Pesago oriwo siling' bilion abich ma sirkal chiwoga ne kaonti, pesa moa e ministry mar thieth moket mondo okony jogo makonyo e thiedho Covid-19, Sh 9,450,000 moa kuom Danish International Development Agency (DANIDA), kod Sh 194,000,000 moa e balang' ma ne odong' e bajet ma 2019/2020 mar kaonti mar Wajir.
Janeneno ne owacho ni sirkand kaonti ma Wajir ne ochako ng'iewo gik moko ohel-ohel to mano ne omiyo e kinde mar Covid-19 joma ne chamo pesa monego tigo e thieth obedo momewo ahinya.
Nomedo niya, "Gik ma ne gitimogo ok oluwore gi chike moket e Chik mar Kenya 2010, County Government Act, Public Finance Act kod Public Procurement and Asset Disposal Act Na. 33 mar higa 2015 kaachiel gi Records Disposal Act Sula mar 14 e Chike mag Kenya."
Noyudo ka chien kanyo okinde osetemo kwedo weche mane Diff Ward MCA Shueb Bare Ahmed owacho kane owacho ni jood gavana nigi tudruok gi kembe ma ne timo ohala gi sirkand kaonti.
Okil Njiru ne okwayo janeno mondo ochiw otese manyiso ni nitie tudruok e kind kembego kod jood gavana. Janeno ne ok nyal chiwo fom miluongo ni CR12 ma ne dhi wacho gadier ng'ama tayo kembego.
Okinde mag gavanda nokwayo mondo onyisgi kama janeno noyudoe otese mag bengi manyiso ni kembego ne ochulo pesa chi gavana, Khaire Omar bang' ka kembego noyudo pesa.
Okilno ne openjo kama, "Iwacho ni chi gavana ema ne tayo gik matimore e kaonti. Nyiswa ane migawo mane otayo, executive koso od bura? Iwacho bende ni mondo ne chul ng'ato pesa ne nyaka chi gavana guedhe komondi, mago ne gueth mage?"
Nohi nyime penjo kama: "Adwaro ni inyiswa akaont sie mar bengi miwacho ni noyudo pesa. Ere kaka niyudo otese mag bengi moting'o akaontno?"
MCA nodwko ni ne oyudo otesego kuom ng'at ma ne dwa nyenyo e lela mibadhi matimore kata kamano ne ok ofulo nyinge.
Janenono bende ne ok nyal chiwo otese manyiso ni chi gavana ema ne otayo romo ma ne itimoga gi executive.
Ka ne ochune mondo owuo, ne owacho ni moko kuom romo ma ne gitimo ne gibedego e od gavana.
Komiti nowacho ni samoro gibiro oro kwayo margi ne bengi ma ne oluong nyinggi mondo giwach ane ka be otese mag bengi ma ne ochiwgo ni kare.
Seneta ma Nairobi, Johnson Sakaja nopenjo kama, "Jomoko osepenjo kama igole otese mag bengi. Daher penjo ni ka wapenjo bengi miwachogo mondo ochiw otese mekgi, be gibiro chalo gi ma imiyowagi?"
Jaod Bura ma Navakholo Emmanuel Wangwe nowacho ni BBI biro loko siasa ma Kenya kendo obiro kelo ber ne jopiny.
Wangwe nowacho ni nikech ji mang'eny nosiro BBI e bunge, mano nyiso ni kuom adier ker tiyo tije kendo 'jolweny' meke oikore lando otene.
Nowacho kama: "Ker Uhuru Kenyatta kod Jatend duond bura mar ODM Raila Odinga onyiso adier kaka gin gi teko mang'eny ahinya e siasa kokalo kuom yudo ombulo mokalo 2/3 e National Assembly kod Senate."
Jaod Burano ma bende en Majority Chief Whip nowacho ni weche manie BBI biro kelo lokruoge madongo e siasa ma Kenya.
Nowacho ni, "Paro midwaro kel mondo joloch obed mang'eny kendo medo migepe mag joloch biro kelo lokruok maduong' ahiniya to raia ema biro yudo ber. Lokruok manyienno biro miyo ji duto thuolo kendo ji ma wuok e oganda mopogore opogore biro yudo tich e ofise mag loch madongo."
Nowacho wechego sama Doho Mamalo ikore mar chiwo buchgi e wi BBI kawuono.
Wangwe nowacho bang' ka noseng'ad bura ni jogo mariwo BBI lwedo onego odhi owuo gi raia mondo gisir BBI ka pok referendum ochopo.
Nowacho ni, "Waseikore timo kampen mar BBI mondo Jo-Kenya mang'eny oriwwa lwedo. Nyaka wadhi nyime kedo mondo wabed oganda matimo dongruok. Pesa mang'eny sani dhi ne raia nikech BBI to mano emomiyo giriwowa lwedo."
Nowacho ni siasa en mar nono ng'at ma nigi ji mang'eny kama jatelo chung' mondo okwan ni ji adi maluwe e wi wach moro.
Nowacho kama: "Ka ne pok wagoyo ombulu e National Assembly kod Senate, nitie ji mang'eny ma ne kwedo Bill mar BBI. Kata kamano, ka ne oluong jood bura mondo gigo ombulu, ji mang'eny ahinya kuomgi ne opwodhe. Mano nyiso ni Jo-Kenya oikore loko Chik ma 2010 mondo gibed gi dongruoge mabeyo e kinde mabiro."
Nikech jood bura ma ne omakore Jalup Ker William Ruto ne ogoyo ombulu ne BBI, mano okonyo ji fwenyo ni siasa en aena piem e wi yudo mwandu.
Seneta kod jood bura ma omakore gi Ruto osebedo ka kwedo BBI kuom higa achiel, kata kamano, kane gigoyo ombulu ne Amendment Bill 2020, mano ne onyiso ni ginyalo weyo riwo Ruto lwedo ka pok yiero ma 2022 ochopo ka giluwo dwachgi kod mag raia maggi.
Moko kuom joma nigi huma mane omakore gi Ruto ne wuok Coast, North Eastern, Mt Kenya, Western kod Kisii to ne gigoyo ombulu ne Bill mar BBI. Gima notimoreno onego oyaw wang' Ruto mondo ochak manyo manyien jogo manyalo makore kode kolaro bedo ker e yiero ma higa manyien.
Ka ne Bill nie kidieny misome mar ariyo, jood bura 320 ne ogoyo ombulu kendo jood bura 235 noriwe lwedo, 83 nokwedo to ariyo ne ok oyiero moro amora.
Chieng' Tich Adek, grup moro momakore gi Ruto noluongo jowetegi ma ne ogoyone BBI ombulu ni gin joma bagni kendo jomoluor, ma ok nyal keto geno kuomgi e yiero mabiro 2022.
Jomoko to wacho ni Jood Bura moko nogoyo ombulu ne Bill mar BBI nikech kaonti ma giwuokie kod constituency mekgi ne yudo kony mowuok kuom sirkal ma dine ok gigoyo ombulu dine giweyo yudo kony.
Kata kamano, jogo momakore gi Ker Uhuru Kenyatta kaachiel kod Jatend duond bura mar ODM, Raila Odinga wacho ni okang' ma ne giyombogo onego opuonj Ruto ni onyal yuda kura oko mar Rift Valley ka ok makore gi Raila kata ker.
Ne giwacho ni joma Ruto nomakore gin joma onge mbi mar siasa kendo kata mana joma nie gweng'gi ne nyalo chung' ma yombgi e ombulu.
Jaod Bura ma Kimilimili, Didmus Barasa ma omakore gi Ruto nowacho kama, "Onge kiawa ni grube ariyogo duto biro bedo gi lokruoge moko ka pok yiero ochopo. Gima jowetena notimo ne ok okawa gi wuoro. Kata kamano, ng'ato onego obed gi kama ochung'ie, nikech ok nyal bedo ni isebedo kikwedo BBI to kochopo sa goyo ombulu to igoyo ne BBI. Ji biro wacho ni ibagni."
Nomedo niya, "Goyo ombulu ne BBI tiende en ni iyie gi gik mondik e iye. Ginyiso ni gin joma yomyom ma ok nyal gen. Onge kaka ginyalo bedo ni gisiko ka gikwedo BBI to kochopo sa goyo ombulu to gigoyone BBI. Mano nyiso kaka gin joma ngoche."
Aden Duale ma en Jaod Bura ma Garissa Township nowacho ni jood bura moko mane kwedo BBI to pod nogoyone ombulu, ne oluor ni gik mabeyo ne dhi bayogi nikech ne idhi mednegi constituency.
Duale en achiel kuom joma nok mawuok North Eastern ma ne ok ogoyo ne Bill mar BBI ombulu chieng' Tich Ang'wen.
Duale ne owacho niya, "Sama weche ochopo kama tek, ok abi ng'iyo ni an ja-duond bura mane kata ng'iyo dwacha awuon, kar mano abiro rango dwaro mag Jo-Islam kod Jo-Somali modak e alworana."
Nomedo wacho niya, "Asebedo kakedo gi kinda ne ratiro mag raia kendo ok ang'iyo ni an e duond bura mane kata ka adong' kenda kuno. We awach mawinjore maler kama, nitie gik mang'eny e BBI ma ok ayiego to ahinya ahinya wach kwan mag joloch kod kaka ipogo mwandu. Dine bed ni alwora mara ne dhi yudo mwandu momedore, dine agoyone BBI ombulu."
Duale wacho Jood Bura momakore gi Ruto ne onyis mondo giyier kaka gigoyo ombulu kaluwore gi kaka BBI wacho ni ibiro pog ne alwora margi mwandu.
Jaod Bura ma Aldai, Cornelly Serem nowacho ni gige fwambo gi keyo ema ne omiyo ji obedo gi paro ni Ruto kwedo BBI.
Serem nowacho ni Ruto kod joge ne kwedo mana moko kuom weche manie BBI kendo ne onyiso Jood Bura mondo kik gigo ombulu.
Jaod Bura ma ne ok ogoyone Bill mar BBI ombulu wacho kama: "Ne ok wanyiso ji kaka onego gigo ombulu. Ne wanyiso jowa mondo girang dwach raia manie alwora margi. Ne ok wan e piem. Onge kinde moro amora ma ne wanyisoe ji ni mondo kik gigo ombulu ne Bill mr BBI."
Moko kuom joma omakore gi Ruto to ne ogoyo ombulu ne Bill mar BBI gin ji kaka Kimani Ngunjiri (Bahati), Feisal Bader (Msambweni), Khatib Mwashetani (Lunga Lunga), David Sankok (nominated), Kareke Mbiuki (Maara), Joash Nyamoko (North Mugirango), William Chepkut (Ainabkoi), Purity Kathambi (Njoro), David Gikaria (Nakuru East) kod Malulu Injendi.
Jaod Bura mar Nyeri Town, Ngunjiru Wambugu nowacho ni Jalup Ker ne oketo kuom joma ok owinjore mondo okonye bedo ker 2022. Nowacho ni thoth jood bura ok nyal chiwore ne Ruto to ne gitimo kamano mana nikeck gik makonyogi giwegi.
Wambugu nowacho niya, "Gima ne gitimono nyiso ni ginyalo lokore sa asaya. Ji matin ahinya ema oyie chiwore mondo gimakre gi Ruto, jomoko to biro ringo ka gineno ka weche ok dhi negi maber."
Nomedo niya, "Jogo ma luwo Jalup Ker ok omakore kode gadier. Ombulu ma ne ogono ne onyiso Jalup Ker onge gi joma omakore kode e oko mar Rift Valley. Biro chuno ni owuo gi josiasa mong'ere e alworago kodwaro ni oyiere obed ker. Ombuluno okonye neno kuom adier jasiasa iluwo mana gi joge."
Jalno ma en ng'at ma riwo lwedo Uhuru, ne owacho ni Ruto nyalo mana geno kuom Jaod Bura ma Kikuyu, Kimani Ichungwa kod Jaod Bura ma Mathira, Rigathi Gachagua e alwora mar Mt Kenya.
Jatend COTU, Francis Atwoli, ma riwo lwedo BBI, ne owacho ni ombulu ma ne ogono ne onyiso ni Ruto en jasiasa ma onge gi mbi kendo onge joma sire oko mar Rift Valley.
Atwoli bende nowacho ni jogo ma ok riw lwedo BBI biro bedo maonge teko mar siasa bang' ka Uhuru osewuok e loch.
Nowacho kama, "Siasa chalo gi kodh ohula machwe matek, ohulano yudoga kende yo moringe. Mano e gima notimore e Od Bura. Ka ok riw lwedo winjruok mantie e kind Uhuru gi Raila, ibiro dong' ma onge teko siasa bang' ka oselok loch."
Atwoli nomedo niya, "Piny osekawo kore e wi kaka weche biro chalo 2022 kendo ombulu ma ne ogo nyiso ni Ruto onge gi joma omakore kode, ombuluno oweye kodong' jasiasa moluor mana e alwora mowukie kende. Ji osechako timo lokruoge e wi josiasa ma gimakorego."
Nowacho ni jogo ma paro ni jasiasa mogeno e chokruork mag siasa madongo kaka gima nyiso ni gin gi jolup mang'eny biro bwok sama ji goyo ombulu ne ker maluwo.
Junet Mohamed ma en Minority Whip e Od Bura, ne owacho ni Ruto osebedo kogeno kuom josiasa ma ok owinjore mondo osire bedo ker.
Junet nowacho ni moko kuom Jood Bura ma ne riwo lwedo Ruto ne omakore kode mana nikech pesa mimiyogi, kata kamano gibiro weye sama itimo yiero.
Nowacho kama, "Jogi nomokore kode mana nikech pesa momiyogi, to bang'e gibiro weye mondo gimakre gi Uhuru gi Raila. Kaluwore gi kwan ombulu mag Jood Bura mawuok Central, pasent apar kende ema omakore kode."
Jagoror maduong' mar duond bura mar Jubilee, Raphael Tuju, ne owacho en ok obwok gi weche notimore.
Tuju nowacho kama: "Jasiasa nyalo lokore sa asaya. Mana josiasa manok ema inyalo gen."
Joduond bura mar Jubilee dwaro ni oriemb oko Jood Bura adek ma ne okwedo BBI kendo riwo lwedo dwaro mag duond bura mamoko.
Komiti miluongo ni National Management Committee (NMC) nowacho nyoro ni komiti ma kumo ji e duond bura onego ochak chenro ma gikone biro golo oko e duond bura Jaod Bura ma Gatundu South, Moses Kuria, Jaod Bura Moyier gi duond bura Cecily Mbarire kod Seneta Moyier gi duond bura, Milicent Omanga.
E romo ma ne otim nyoro e ofis maduong' mar Jubilee, NMC ne owacho ni Jaod Bura ma Gatundu South osebedo ka riwo lwedo weche mag duond bura mar People's Empowerment Party (PEP), to mano opogore gi gima chik wacho e Political Parties Act.
Jakony mar jakom mar Jubilee, David Murathe, nowacho ni gisefwenyo ni Mr Kuria ne siro George Koimburi, ma ne omi otiko gi duond bura mar PEP to Jubilee be nigi ng'at ma gimiyo otiko mondo olargo kom e yiero matin ma idhi tim Juja.
Yiero matin ma dhi timore Juja dhi bedoe nikech tho mar Jaod Bura Francis Waititu mane ong'ere kaka Wakapee. Ne otho tarik 22, Februar kae to Jubilee ne oyiero chiege, Susan Njeri Waititu mondo okaw kare.
Yier matin dhi timore e dwe mar Mei tarik 18.
Murathe nowacho ni Jaod Burano osebedo ka kampen gi kinda ne Koimburi.
Murathe nowacho niya, "Wasenyiso komiti machiwo kum e Jubilee mondo onon ane wachno kendo giluonge mondo giwinj gima owacho e weche modonjne godogo. Koyude ni en gi ketho, wabiro riembe owuog e duond bura marwa. Ji nyaka rit chik marwa mar duond bura."
Nowacho ni Omanga kaachiel gi Mbarire biro romo gi komiti machiwo kum nikech ne ok gigoyo ombulu ne Constitution (Amendment) Bill, 2020.
Murathe nowacho ni riwo lwedo BBI ne en gima giwonjoree kaka duond bura, omiyo jogo ma ne otimo kamano ne onyiso achaya ne duond bura.
E romo ma ne otim ka pok ogo ombulu e Od Bura, Mbarire en achiel kuom jood bura ma ne okwedo mager Bill mar BBI kowacho ni BBI dhi mayo ji ber ma waseyudo nikech Chik ma 2010.
Nowacho kama, "Ka wayie mondo ker obed gi teko e wi Od Bura kaachiel Chenro mag Doho, mano biro bedo chakruok mar giko demokrasi. Bill mar BBI dhi mayowa gik mabeyo masekedo mwayudo to ka wapwodhe, chieng' moro wabiro ywago ang'e."
Nomedo ni, "Wabiro yudo kanye bura makare ka jang'ad bura oluor ni onyalo lalo tije?"
Seneta Omanga nokwedo Bill mar BBI kowacho ni gino biro medo hinyo jogo ma sani onge tich kendo ma yuto margi ni piny to ngima tek.
Omanga nowacho niya, "Bill mar BBI biro medo osuru ne joma yuto margi ni piny. An akwedo BBI."
Mbarire kod Omanga biro romo gi komiti machiwo kum mitayo gi Lumatete Muchai nikech ne gikwedo bill mar BBI
Ma ok dhi bedo kinde mokwongo ma Omanga romoe gi komiti.
Higa mokalo, ne en achiel kuom seneta moyier gi duond bura ma ne otamore e lela luwo gima jatend duond bura margi nyisogi.
Jomamoko ma ne oromo gi komiti e kindeno ne gin Mary Seneta, Falhada Iman, Naomi Waqo, Alice Milgo kod Isaac Mwaura.
Migawo mar National Executive Council ne dwaro riembogi, kata kamano, migawo mar Political Parties and Dispute Tribunal noresogi.
Ne odonj ne ji auchielgo gi ketho mar tamruok biro e romo ma ne otim State House higa mokalo kama Ker Kenyatta ne dwaro mondo ogol oko e migepegi jogo ma omakore gi Jalup Ker William Ruto, ma ne gin Seneta Kipchumba Murkomen ma en Jatend Majority kod Seneta ma Nakuru Susan Kihika ma en Majority Whip.
Migepe ma ne gin-go ne omi Seneta ma West Pokot, Samuel Poghisio kod Seneta ma Murang'a, Irungu Kang'ata.
Ng'at machielo ma ne idwaro ma migawo ma ne en go ne en Secretary General mar UDA, Veronica Maina ma duond bura mar Jubilee ne odonjone ni en gi migepe e duond bura ariyo mag siasa.
Maina ne nigi migawo maduong' e duond bura mar Jubilee ka ne pok oriwore gi UDA.
Murathe nowacho ni ne giwonjore kaka NMC ni ne gidwaro ng'eyo gima duond bura mar UDA oyiero bang' ka ne gisekwayo mondo Registrar mar duond bura mag Siasa ogol winjruok ma ne gitimo 2018 gi PDR ma sani en UDA.
Duond bura mar UDA osendiko barua ne registrar ka giwacho ni giyie gi gima duond bura mar Jubilee otimo bang' kwayo mondo gitiek winjruok manie kindgi.
Maina nowacho kama, "E barua mane wakwayogo donjo e winjruok tarik 30 Mei, 2018, kaluwore gi weche manie paragraf mar ang'wen e kidieny mar 10 e Chik duond bura mag Siasa Na 11 Chenro mar 3, to kendo kaluwore gi weche moket e Sula mar 6 e barua ma mane wadonjogo e winjruok, sani koro wakwayo pogore kik wabed e winjruok."
Higa mokalo, duond bura mar Jubilee nomayo Jood Bura momakore gi Ruto migepe ma gin-go e Od Bura, to jogo noriwo Jatend Majority machon Aden Duale, Jalup Spika mar Senate, Kithure Kindiki kod Seneta ma Meru, Mithika Linturi.
Jomamoko ma bende ne oma migepe ma ne gin-go oriwo Seneta ma Nandi, Samson Cherargei, Seneta ma Bomet, Christopher Lang'at kod John Kinyua ma en seneta ma Laikipia, giduto ne gin jokom mag komiti madongo e Senate.
MCA ma Garissa osechako luwo chenro mar golo oko e tich Spika Ahmed Ibrahim nikech gik mane otimo ma ok owinjore.
Chiegni MCA 36 oseketo sei margi ka giwacho ni spika ne oketho Chik e okang' marach ahinya.
MCA mar Maalimin, Mohamud Aden, ma otelone wach mar golo spika oko, nowacho nyoro en kaachiel gi MCA mamoko ni girito mondo klak mar od bura mar kaonti onyis spika ni gidwaro thiche oko.
Aden ne owacho kama e lo MCA wetene, "Ka luwore gi Chik dwaro, waseoro kwayo marwa mondo wabed piny e od bura wagol spika oko."
MCA-go bende ne owacho ni spika osebedo ka timo tije o yo malong'o ka giwacho ni spika tayo od bura ka ng'at mauso e duka nikech oluw weche manie chik.
MCA ma Dadaab, Mohamed Abdi nowacho ni gidwar golo spika mana nikech weche anyuola kata siasa.
Nowacho kama, "Dwaher nyiso raia ni kod joma nie bura mar executive ni gik moko biro dhi nyime timore kaka pile sama waluwo chenro mar golo spika e ofis."
Ma ok e kinde mokwongo ma gitemo golo spika e ofis. E chak higa mokalo, nitie grup moo mar MCA ma ne ochako luwo chenro mar golo spika kata kamano, ne girem nikech ne ok gichopo kwan madwarore.
Spikano ma en Jaod Bura machon mar Ijara, en osiep machiegni ahinya mar Gavana Ali Korane.
Ne otem manye e simo to ne ok oyudre.
WRC ogolo list mar Safari Rally Kenya ka pok dwe mar Jun ochopo
Piem mar geche Safari Rally ma dhi timore Naivasha oseywawe joma nigi huma e piny ngima maikore ne piem madhi timore Jun 24-27.
List ma ne ogol gi World Rally Championship (WRC) chieng' Tich Abich, oting'o nying Elfyn Evans ma eka no locho e piem ne WRC otimo Portugal.
Evans biro piem gi Sébastien Ogier ma e jaloch mar piny ngima to giduto gibiro riembo geche Toyota Gazoo.
Ott Tanak, mawuok Estoni biro tayo Jo-Hyundai ma bende oting'o Thierry Neville ma jomoko ma ohero ahinya piem mag geche kwane kaka achiel kuom joma riembo matek ahinya.
Kembe mamoko mong'ere e piny ngima ma biro bedoe e piem midh tim oriwo tim mar M-Sport Ford ma ibiro ta gi Gus Greensmith kikonye gi Renaud Jamoul.
Bende, Toksport dhi betie to ng'ama riembonigi en Marco Bulacia ma gigeno ni biro dwokonegi loch ne gin-go chon.
Jo-Kenya oketo geno margi kuom Carl Tundo nyocha eka locho e piem mar Equator Rally, to obiro riembo gache mar VW Polo R5.
Carl nie tim mar Minti Motorsport kendo odwaro ni omed locho kaka nosetimo diriyo e piem mag Safari ka ne WRC pok owuok Kenya kuom higni 19.
Jo-Kenya mamoko manie piem mar WRC gin Aakif Verani, Tejveer Rai, Karan Patel kod Onkar Rai.
Giduto gibiro piem ka giriembo geche R5.
Ogier, ma en jaloch ma ne oyombo e piny ngima, biro tayo tim mag jopiem maluongore ni Toyota Gazoo e piem maduong' mar geche madhi timore e piny.
Japiemno ma wuok e piny Ufaransa biro riembo kanyachiel gi Julien Ingrassia kendo odwaro ni ma obed lochne mar aboro kotiyo gi nying kambi mar Yaris.
Jatend WRC Safari Rally nowacho kama chieng' ma ne otang' ne Jo-Kenya gari ma Ogier ne dhi piemgo, "Toyota Yaris en gari makende ma iriembo mana gi chwo motegno ahinya, en masin molos majaber gi Jo-Japan."
Mondo onere ni Ogier dwaro ahinya locho e piem midh tim Kenya, ne oselocho e piem ariyo mane ochakgo 2021 WRC ma gin Rally Monte Carlo kod Croatia Rally.
Mae dhi bedo locho mar aboro e piem mag WRC nikech nolocho e piem manotim 2013, 2014, 2015, 2016, 2017, 2018 kod 2020.
Japiemno ma jahigni 38 oselocho nyadi 51 e piem mag WRC kendo en gi okombe abiriyo ma auchiel kuomgi ne oloyo moluwore oluwore.
Loje moseloyogo miyo ikwane kaka dereba mar ariyo e piny ngima mosetimo maber ahinya e piem mag WRC to ng'at mokwongo ne dereba machon miluongo ni Sébastien Loeb mane oloyo okombe ochiko e piem mag WRC.
Derepe mamoko mabiro piem gi geche Toyota oriwo ji kaka Elfyin Evans mawuok e piny Wales to ibiro taye sama oriembo gi Scott Martin mawuok United Kingdom, Kalle Rovanperra mawuok Finland ibiro kony riembo gi Jonne Halttunen kae to dereba mawuok Japan milluongo ni Katsuta Takamoto ibiro kony riembo gi Dan Barritt mawuok Great Britain.
Rovanpera en wuod Hari Rovanpera mane obed namba ariyo e piem mogik mar WRC Safari e higa mar 2002.
Tim mar Toyota ne olos mana ndalo machuok bang' ka kambi mawuok South Korea miluongo ni Hyundai lando list margi mar joma dhi piem e Safari.
Tim mar Hyundai Shell Mobis World Rally (i20) ibiro ta gi dereba mawuok Estonia miluongo ni Tanak.
Tanak ema noyombo e piem mar WRC 2019 ka mano bedo lochne mokwongo to obiro dhi nyime piem gi Ogier higani.
Bende, Tanak ema nolocho e tielo mar ariyo mar piem mar WRC 2021 e piny Finland.
Derepe mamoko manie tim mar Hyundai oriwo Thierry Neuville mawuok Belgium to ibiro konye gi Martijn Wydaeghe, kod Dani Sordo mawuok Spain to en ibiro konye riembo gi Borja Rozada.
Johera mag piem mag geche wacho ni stej mopong'ga gi kite kama iluongo ni Sleeping Warrior, Naivasha, ema biro fwenyo ng'at madhi locho.
Kaluwore gi piem mag ARC ma ne otim kanyo dwe mokalo, ne ofwenyore ni ng'ato ang'ato mane dwaro kadho kama opong' gi chwodho gi kite, ne nyaka kaw thuolo komondi mogo kwano kaka odhi kalo nono to omoko.
Thoth Jo-Kenya oketo geno kuom Ogier nikech Kenya en piny mopong' gi geche Toyota kendo gige geche gechego yudore mayot e dukni.
Derepe ma Kenya moriwo ji kaka Carl Tundo, Onkar Rai, Tejveer Rai kod Karan Patel igeno ni dhi yombo mayot derepe mamoko moa e pinje maoko.
Gimomiyo itimo kinda mar bero kor lwasi sama Eldoret City Marathon timore
Sama jong'wech 600 ikore ne tielo mar adek Eldoret City Marathon chieng' Jumapil, nitie ng'wech machielo ma be ochopo e ng'iende ma en pidho yiende.
Chakre ng'wejno bedie 2018, gisemakore ahinya gi temo bero kor lwasi.
E higani kende, yiende matindo milion adek igeno ni idhi pidh ka pok ng'wech ochakore kod bang' ng'wech e alwora mar Eldoret, ma en taon ma jong'weny luongo ni 'Taond Joloch' nikech thoth joma osegalocho e piem mar ng'wech moriwo piny ngima odak kendo tiegore kuno.
Ang'o momiyo gijiwo wach bero kor lwasi?
Komiti machano tijno miluongo ni Local Organising Committee (LOC) wacho ni gibiro pidho yiende mang'eny ahinya e alwora ma jong'wech tiegore mondo omed muya mar oxygen ma en gima dwarore ahinya sama ng'ato ringo.
Jakom mar LOC, Andrew Chelogoi, nowacho gitimoga nyasi majiwo pidho yiende mondo muya maler obedie Eldoret e alwora madongo ma ji tiegorega.
Chelogoi nowacho ni kuom higni adek mosekalo, jogo matayo ng'weye mitimo osebedo ka bero kor lwasi kikonyogi gi jogo mochiwore miyogi pesa.
Jakom mar LOC nowacho kama, "Ng'wejni en aena ringo kende. Jong'wech onego otiegre e alwora morit maber kendo Eldoret City Marathon chano mar pidho yiende milion adek e higani kende."
Higa mokalo, piem mag ng'wech ne ok otimore kata kamano, ne opidh yiende mang'eny e bungu mar Kapseret ma en achiel kuom kar tiegruok madongo Uasin Gishu.
Moko kuom kuonde madongo ma jong'weny dhiga tiegore ringo gin Kaptagat, Burnt Forest, Kipchoge Keino Stadium, pewe mag Moi Yunivasiti kod Yunivasiti mar Eldoret.
Moko kuom jong'wech mang'ula wuokga e kaonti mokiewo gi Eldoret ma gin Elgeyo Marakwet kod Nandi.
Daniel Komen ma chon ne en-ga jang'wech, nonyiso gaset mar The Standard ni tiegruok Eldoret kod taonde mamoko ne chako hinyo ngimagi nikech alwora okethore.
Nowacho kama, "Akwayo jong'wech ni gidhi gitiegre mabor gi taon. Ok ber tiegruok kama muya mantie ok ler."
Thomas Kiptoo ma en ofisa mochung'ne rito bunge e Uasin Gishu nowacho ni ibiro pidh yiende milion achiel chieng' Ngeso mana kodong' seche matin to ng'wech chakore.
Kiptoo nowacho niya, "Ibiro pidh yiende milion achiel e nderni duto mag Eldoret chieng' Ngeso mondo mano ema obedo kaka gima yawo pap ne ng'wech mar marathon."
Chieng' Ngeso ka ne ji ikore ne piem mag ng'wech kendo nigoyo kwano kaka ibiro geng' oganda ma ne dhi chokore e kar tol mitiekogo, Joseph Chemuren mochung'ne Jong'wech mag Kenya manie LOC, nowacho ni jomatiyo gi Anti-Doping of Kenya (ADAK) biro mako kama duong' ahinya sama ng'wech dhi nyime.
Chemuren nowacho ni pap mantie TAC Centre, machiegni gi kama itieko ng'wech, ema ibiro ketie kama welo modhial (VIP) betie, kanyoero be ema jong'wech biro yueyoe kendo be obiro bedo kama jotich betie ma tijgi ok dwarre e tol kama itiekogo ng'wech.
Chemuren nowacho kama, "Wasetieko chano kaka kama ibiro tiekie ng'wech biro chalo kendo wasenono wech moko duto. Chike mag Covid-19 be wabiro luwo."
Nowacho ni joma tayo mang'wech mabiro romo gi jong'wech onego orwak mask.
Jagoro mar LOC ma en Profesa David Some wacho ni, "Ma kende e gima opwodh mondo otimre e piny higani to piny ngima rangowa. Mano emomiyo nyaka wabed motang'."
Amos Kipruto nomimo kinda ahinya moloyo ng'ato ang'ato to mano emomiyo notimo maber e marathon.
Kipruto ma ne oloyo mich mar okombe molos gi mula opogore gi Jo-Kenya mamoko ma jong'wech.
Chakre tinne, Kipruto osebedo ka gombo timo gik madongo kaka locho e piem mag ng'wech to koro lek mareno osechopo.
Kipruto ne oweyo ringo mondo oket pache e somo, to nenore ni oluwo gima jandiko moro mawuok Amerka nowacho niya, 'Dwachi onego bed chopo e dwe, mondo kata ka bed ni mano ok onyalore to pod ibedo ni ichopo e sulwe mamoko.'
Jang'wejno mane oyombo e ng'wech mar marathon manotim Rome, 2016, ohero luwo ranyisi mar jaloch machon mar marathon e piny, Paul Tergat.
Amos Kipruto ma ne obet namba ariyo e piem mar marathon manotim Berlin 2018 bang' tieko tiegruok ka en Kapsabet e kaonti mar Nandi. 28.05.2021.
Owacho ni nopuonjore ringo kuom Tergat kod jaloch machon mar marathon e piem mag Olimpik, mosenindo Samuel Wanjiru.
Jang'wechno ma jahigni 28 wacho ni orangago vidio mag jong'wech machon-go kapok odhi e piem madongo mag ng'wech.
Kipruto wacho kama, "Ahero kaka gikedo matek e kare mogik mar ng'wech. Ne gilocho e yo ma ji ne ok par ni nyalore. Kinde mang'eny, ajarango vidio maggi mondo ayudo puonj moko mabeyo manyalo konya locho."
Vidio mohero ahinya neno en ma Wanjiru piem gi Jang'wech mawuok Ethiopia, Tsegaye Kabede e ng'wech mar marathon ma ne otim Chicago."
Owacho kama, "E vidiono, Wanjiru ne chien e kilomita manie kind 35 nyaka 40, kata kamano, ne oringo matek ka ne odong' kilomita ariyo mogik. Mano nyiso ni sama ng'ato piem e marathon, nyaka ibed gi chir kod teko mar ringo matek moloyo kaka ji paro."
Weche mabeyo mane opuonjore kuom Sammy Wanjiru, ma ne en jaloch machon mar marathon e piem mag Olimpik.
E kinde ma pod ne an rawera matin, Kipruto ne japiem e tuke moriwo skunde koringo e ng'weye mag 5000m.
Owacho ni, "E kindeno, Sammy Wanjiru ne piem e ng'wech madongo. Nahero neno kaka oringo. E kindegi be pod ji mang'eny neno vidio meke.Yo ma ne oringogo ne ber ahinya. To gimamora en ni ng'at ma ne otiege ema tiega sani."
Kipruto, ma ne obet namba ariyo e kinde ma ne Eliud Kipchoge ofunjo rekod manyien marathon ma Berlin 2018, wacho ni tiegruok mare dhi nyime e yo maber.
Nowacho niya, "Denda dhi maber. Aikora ne tuke mag Olimpik. Nachako tiego denda e dwe mar April kendo weche dhi maber.
Jal ma tiega kod jomataya luwo okang' moro amora ma agoyo e tiegruok. Onge luoro ma an-go sani. Naseng'ado mar keto tiegruok obed gimokwongo e ngimana kendo aikra ne chieng' piem. Ikruok ma asebedo ka atimo ema biro miyo aloch.
Amor ahinya ni adhi ringo kendo gi Eliud Kipchoge, ma en ng'at mamiyo luor ahinya e ngiman. Ne apiem gi Kipchoge e Berlin Marathon kama Kipchoge noloso rekod manyien 2018."
Owacho ni omor ahiya piem gi ng'at ma noketo rekod manyien kendo jaloch mar Olimpik.
Owacho niya, "Atemo ahinya luwo ondamo mage sama apiem. Sani onge ng'ama nyalo loyo Kipchoge."
Mercy Cherono ikore duogo e ng'wech
Bang' kedo kuom ariyo gi hinyruok ma ne oyudo, Mercy Cherono ma e higa mar 2013 noloyo mich mar fedha e piem mar 5000m sani koro ikore ne Tuke Olimpik ma biro dhi Tokyo ka gitiegore Kasarani Stadium tarik 17-19 Jun.
Jang'wechno ma jahigni 29, ma ne obedo namba ang'wen e tuke mag Rio Olimpic, 2016, -ng'at manoyombo ne en Vivian Cheruiyot kiliwo gi Hellen Obiri kod Ja-Ethiopia, Almaz Ayana- biro piem mondo oyud otiko mar dhi e Tuke Olimpik ma idhi tim Tokyo, Japan kochakore Julai 23 nyaka Agost 8.
Cherono nowacho kama, "Bang' tuke mag Rio Olimpik, tienda ne ong'ikore to mano ne omiyo ok aringo e tuke ma 2017 kod 2018. Ne koro ne ok apiem, ne adwaro bedo gi joot kendo nanyuolo nyathi manyako. Kane Covid-19 ochakore higa mokalo, ne aduogo kendo e piem machako tiegora."
Omedo wacho niya, "Sani watiegore maber kendo pachwa nie piem madhi kwako pinywa. Tiegruok dala ka an Kericho kod Kapsabet biro konya ahinya. Nayiero mondo atiegra Kapsabet nikech mano ne dhi miyo abed machiegni gi ng'at matiega kendo ayud tiegruok mong'ith.
Tiegruok ka an machiegni gi ng'ama tiega miyo weche bedo mayot.
Oneno nyawoga duto kendo onyisa kaka anyalo timo dongruok."
Kata kamano, kaka sani en nyako majaber kod kaka okado yie wiye biro nyiso maonge kiawa kaka osebudho ne ngima mar jong'wech-kuom ranyisi kaka nochalo ka ne oloyo mich mar okombe mar dhahabu e ng'wej 5000m e tuke mag Commonwealth mane otim Glasgow, Scotland.
Cherono ok en nyaka moro ma ne ji ong'eyo mane oa e risaf e gweng' mar Kipajit e kaonti mar Bomet, kar mano sani nyako majachia mong'e rwakore maber.
Lepe mag ng'wech ondise kendo ojaber moloyo sama orwako lewni mag dhi e wuoth!
Ka ne obiro koikore ringo e tuke mag Commonwealth, nitie gimoro achiel mane onenore ayanga e paw Hampden Park man Glasgow: ji mang'eny moheroga mana jotugo ma gin chwo nobedo gi nyiego sama ne gineno ka nyako majaberno dhi e kama ichakogo ng'wech.
Cherono ema oting'o rekod e piny ngima Piem mag Rowere e Piny Ngima ma noloyo mich mar fedha e ringo mita 5000 kendo loyo mich achielno e piem mag jomadongo.
Cherono, ma chia kod nyadhi mare ok depim gi mag jong'wech wetene, ne ok onyoso chuny joherane ka ne oloyo joma ne opiemgo.
En e jaloch ma rawera kod jaloch ma hike otegno e piny ngima ma noloyo mich mar okombe fedha e ng'wej mita 5000, kendo kaka okado wiye rangi mag bendech Kenya kinde duto moro ahinya chwo e piny ngima.
Onge kiawa ne e nyako mowinjore oket pichane maduong' e lendo mag ohala e nderni nikech yie wiye nyiso kido ma en-go.
Cherono wacho kama, "Ne atimo maber ahinya katin ka ne alocho nyadiriyo e ng'wech mag world cross country.
Mano ne okonya ahinya kane achako piem e tuke mag joma dongo. Ne atiegora maber nikech ng'wech en gima ng'ato dongoree mosmos. Ok inyal lokori dichiel ni pep. Nyaka idhi mos.
Pok aringo e piem moro amora kuom chiegni higni ariyo nikech ne ahinyora.
Mano osekonya bedo ng'at ma hore kendo ng'eyo timo tije ariyo dichiel kuom ranyisi, pidho nyathi kod ringo e ng'wech.
Daher mondo oyiera kendo abed achiel kuom joma dhi e tuke Olimpik.
Cherono ne owacho ni, "Tem maduong' mochomowa en national trials ma wadhi bedogo. E Rio Olimpics ma ne otim 2016, ne wakawo namba achiel gi ariyo. Ageno ni wang'ni to wadhi kawo namba achiel, ariyo kod adek."
Cherono medo wacho kama, "Achano mondo achak ringo e ndara kod marathon e kinde mabiro. To mano biro timore ka luwore gi gima ng'at matiega owochano kod ka be denda biro yiena."
Gima ji osebedo ka rito gi kinda koro osechopo.
Eldoret, ma en taon mong'ere ne ng'wech, machiegnini dhi bedo modich ahinya. En mana ni gik moko dhi luwoge gi chike moket mag Covid-19.
Ok dhi yiene ji biro neno kaka ji ringo, kata kamano jong'wech mang'ula dhi betie e Eldoret City Marathon chieng' Jumapil.
Omiyo ndik tarik e kalendo mondo kik wiyi wil.
Onge kiawo ni pod koko mag mor ma ji nigo biro winjore ayanga nikech ma e ng'wech mokwongo mar 42km ma idhi tim Kenya chakre Covid-19 muojie higa mokalo.
Jogo manono piem mag ng'wech wacho ni tielo mar adek mar Eldoret City Marathon biro bedo kaka rapim ma ibiro tigo e ng'eyo kaka inyalo tim ng'weye mamoko mag marathon ka pod Covid-19 nitie.
Ng'at moyombo e ng'wejno ibiro mi siling' milion adek gi nus ma e pesa mang'eny mogik michiwo ne jopiem e Afrika gie sani, to mano dhi miyo ji oring gi kinda.
Marathon ma idhi timni nie kidieny achiel gi Abott World Marathon (WMM) kendo en ng'wech kende mosetim Kenya ma nigi nyadhi ma kamano, kata obedo ni Kenya gombo ochop e rang'iny mar World Athletics.
Nyoro ji ne odich ahinya gi loso kama ng'wech biro rumogo sama ikruogo mitimo ne marathon koro dhi ka chopo e ng'iende.
Jakom mar komiti miluongo ni Local Organising Committee (LOC), Andrew Chelogoi ne ochiwo chik mager ahinya madhi konyo e geng'o mondo kik ji mang'eny chokre e kama itiekogo ng'wech.
Chelogoi nowacho ni ibiro mana yie ne ji ma ok kal 100 mondo ema obed e kama okete mitiekogo ng'wech mantie e kind Ziona Mall kdo paw TAC Centre.
Nowacho ni ji 100 ma idhi yienegi bet kama tol nitie, oriwo welo manok modhial, joma obiro e lo joma ogolo pesa motigo e ng'wejno kaachiel gi jofwambo gi keyo.
Chelogoi nowacho kama, "Wadwaro ni waket ne ji ranyisi maber e wi kaka onego oluw chike mag Covid-19 sama ji piem e tuke, to mano ema omiyo waketo namba mar joma oyienegi bet kama tol nitie obed ji 100 kende."
Nomedo ni, "Wabiro bedo gi lakteche kod nas ma jomoko ochiwore miyowa kaachiel gi moa Moi Teaching and Referral Hospital (MTRH) mondo ochiw kony ka dwarore."
LOC nowacho ni nitiere mana geche apar kende mibiro tigo e ting'o welo modhial kaka Amina Mohamed ma en Jatend Migawo mar Tuke, kod gavana mang'eny motelnegi gi Jackson Mandago, kiterogi e seche mopogore opogore mondo gibed e kama oyangnegi man machiegni gi tol kama ng'wech rumoe.
Chelogot nowacho ni kama oyang ne welo modhial mondo obedi oromo ji 200, kata kamano gidhi keto mana ji 60 mondo kik ji bed machiegni gi jowetegi.
Nomedo wacho ni, "Wakwayo ji mondo one ng'wech e KTN News nikech ok wabi yie mondo oganda ochokre kama rumoe."
Moses Tanui, ma e jal mane ochano ng'wejno kendo noyombo nyadiriyo e marathon mane otim Boston, ne owacho ni nitie kad ma ibiro mi joma oyienegi donjo.
Tanui nowacho kama, "Ok oyiene ng'ato ang'ata sudo machiegni gi alwaro mar Zion Mall. Mak mana ji manok ma ibiro mi baj moko makende minyalo fweny gigo.
Wabiro bedo gi grup mar joma chiwo kony mokwongo kod jothieth mondo obed kamoro achiel to bende nitie nafas ma owe mikwanogo sa."
Elias Ng'eno ma Ja-Kenya, omoro oganda gi kaka otimo maber e tiegruok ne Olimpik
Elias Ng'eno ma en jang'wech mantiega e kambi mar Global Sports Communication, Kaptagat, ne omoro chuny oganda mane ochokore Nyayo Stadium gi kaka ne otimo maber sama itimo tiegruok mar ringo e Olimpik.
Ng'eno notieko ng'wech gi sa 1:43.84 e piem mag joma chwo e ringo mita 800 kendo mano omiye thuolo mar dhi e Tuke Olimpik ma idhi tim Tokyo. Ne oluw bang'e gi Noah Kibet mane otieko ng'wech gi sa 1:45.11 kod Edwin Melly mane otieko gi 1:45.51
Ng'eno nowacho kama, "Awinjo kamor ahinya nikech sa madwarore mondo oyier ng'ato ne tuke Olimpik (1:44.80). Ok osebet wuoth mayot kata kamano, adwoko erokamano ne jogo mane tiega e Global Sports Communication. Abiro dok mondo adhi nyime gi tiegruok kend ageno ni ibiro kawa adhi e Olimpik."
Vincent Keter (3:38.66) ne olocho e piem mag joma joma chwo e ringo mita 1500, noluwe gi Kamati Etieng' (3:39.61) kod Silas Kiplagat (3:40.00) mane oloyo mich mar okombe fedha e higa mar 2011.
Elias Ng'eno omor bang' yombo e ng'wej mita 800 ma ne otim Nyayo Stadium tarik 29 Mei, 2021 e tuke mag tiegruok ne Olimpik.
Vincent Keter ma ne oyudo sa miyierogo joma dhi e olimpik (3:34.59) nowacho kama, "Ma e hangona locho e kidieny mar joma dongo. Agombo ringo ne pinywa e Olimpik e piem mar joma pok orwako higni 20. Asebedo katiegora gi Timothy Cheruiyot ( jaloch mar ng'wej mita 1500 e piny ngima) kendo ojiwa ahinya. Gima koro dwarore ni atim en medo sinani mara."
Michael Kibet nobedo namba achiel e ng'wech mag joma chwo miringo mita 5000 kotieko bang' sa 13:21.39, to ne oluw bang'e gi Emmanuel Kiprop (13;22.81) kod Victor Kiprop (13:26.27).
Nowacho kama, "Amor ahinya gi loch mane ayudo. Sani koro adich gi ikruok ne tuke mitiegruokgo ne Olimpik. Aneno ni atimo dongruok maber nikech kane aringo Tich Ang'wen ne atieko gi 13:34, kata kamano, kawuono to atieko gi 13:21."
Ting'o Chuma: Maurice Aromo oloyo okombe mar fedha to mano koro miyo kwan mag mich ma Kenya oseloyo koriw duto bedo 14
Kapten mar tim mar Kenya, Maurice Aromo ne omoro chuny ji bang' bedo namba ariyo piem ma joma chwo ting'o kilo 89 e tuke milluongo ni Africa Weightlifting Championship ma ne otimore Ruaraka Sports Club, Nairobi, to mano be e piem ma ne iyierogo joma dhi Tokyo e tuke Olimpik.
Ne oyudo alama 102 e kidieny ma ng'ato yudho chuma piny to otero malo kod alama 132 e kidieny ma ng'ato golo chuma piny to otero e goke kae to oting'o malo, mago duto bedo alama 234.
Aromo ne obedo namba ariyo ka jal ma noyombo en ojana miluongo ni Touairis Faris ma jahigni 22 mawuok Algeria ne oseto rekod manyien e kidieny mar yudho chumo e lowo.
Faris ne oting'o chuma maromo kilo 165 to mano ohewo rekod mar kilo 164 ma ne tek ahinyal kalo.
Rawera mawuok Algeriano ne oting'o kilo 170 e kidieny mar golo chuma piny miket e goki kae to itere malo, kendo mano nomiyo obedo namba achiel koyudo mich mar dhahabu.
Aromo ne onyiso gaset The Standard Sports niya, "Amor ahinya loyo okombeni, ma e mich mar ariyo ma koro aseyudo e piem mag Afrika."
Omedo ni notang' ahinya nikech ne ok odwar ni ohinyre sama oting'o chuma.
Aromo, ma en ng'at matiyo tij makanik, ne ochako tiegore kodong' dweche adek to omor ahinya ni kinda mare ne ok odi nono.
Kata obedo ni ne otimo maber kamano, biro chuno ni mana kaka joloch mamoko, en be biro dwaro ni ohore nyaka dwe manyien eka ong'e ka be obiro dhi Tokyo e Olimpik, nikech nitie piem kaka mane odhiyeno mag ting'o chuma e pinje mag Ulaya kod Amerka eka bang'e International Weightlifting Federation (IWF) ochok nyinge jomolocho.
Aromo nowacho kama, "An gi geno ni ka IWF osetieko choko nyinge duto mag jomolocho, ibiro yiera mondo abed achiel kuom joma dhi Tokyo."
Loch mar Aromo miyo kwan mag okombe ma Kenya oseloyo bedo 14 moriwo okombe mag chuma aboro kod okombe mag fedha auchiel.
Caroline Wangeci (joma mine 55kg), Winny Langat (joma mine 59kg), Rachael Achieng (joma mine 64kg) kod Janet Oduor (joma mine 45kg) gin Jo-Kenya mamoko ma be ne okelo mich.
Aromo wacho ni obiro yueyo kuom odiechienge ariyo eka odog e tiegruok ne Olimpik e gym mantie Kitengela.
Chenrone ma juma ka juma oriwo tiegruok yudho chuma piny kitero malo chieng' Wuok Tich, kod golo chuma piny miket e goki kae to itere malo chieng' Tich Ariyo.
Tich Adek otiegorega ne teko mare kae to oyweyo Tich Ang'wen.
Odok e gym Tich Abich mondo orie lechene kae to Ngeso otiegore tiendene gi bedene.
Oromo ne ohango loyo mich mar okombe mar fedha e piem mag 2018 Africa Championship mane otim Mauritius.
Ne ok oyiere ne tuke Olimpiks mane otim Rio, Brazil e higa mar 2016.
Owacho kama, "Naketo chunya e medo puonjora tugoni.
Kinda ma ne atimo kod tiyo matek kuom higni abiriyo ema nokonya locho Mauritius."
Mich ma ne oloyono ne ojiwe mondo odhi nyime gi tugono kendo sani en gi nyithindo ariyo.
Aromo oyie ni chieng' moro en ema obiro locho e Afrika e piem mar ting'o chuma.
Aromo ma jahigni 32, nobedo namba abich e piem mag Africa Games mane otim Morocco e higa mar 2019.
E higni abich mabiro, Aromo nigi geno ni obiro namba achiel e Afrika.
Chakre Aromo bed kapten ne tim mar Kenya e piem ma ne otim Morocco, osepuonjore gik mang'eny ahinya moriwo bedo jatelo maber.
Owacho kama, "Awinjo kamor ahinya kendo en thuolo majaber ahinya bedo kapten mar tim mar Kenya. Tijni kinde duto parona ni onego abed raia minyalo gen."
"Ne ok adonjo e piem ka ng'at ma onge lony moro amora. Nachako piem kaka ng'at maduong' ka arwako higni 21 e kinde mane aromo gi joting' chumbe e gym mantie Kitengela." Maurice Aromo, Kapten mar Tim Jo-Kenya.
Ting'o Chuma: Langat kod Oduor ma gin Jo-Kenya obedo namba ariyo Achieng' obedo namba adek e piem
Winny Langat (mine ma ting'o kilo 59) ma osebedo namba ariyo nyadidek kaachiel kod Janet Oduor (kilo 45) ne obedo namba ariyo e piem mag Africa Weightlifting Championships ma itimo Nairobi kiyierogo joma biro dhi e Olimpik.
Rawera manyako, Raphael Achieng' ne obedo namba adek e ting'o kilo 64. Lang'at ne oyudo alama 61 e yudho chuma piny kitero malo kod alama 81 e golo chuma piny kiketo e goki kae to itero malo ma duto koriwo to obedo gi alama 142.
Oduor ne oyudo alama 42 e yudho chuma piny kitero malo kod alama 50 e golo chuma piny kiketo e goki kae to itero malo, ma duto koriw to alama 92. Achieng' ma ne obedo namba adek e kidieny mar rowere ne oyudo alama 60 kod 70 ma koriw en 130.
Anthony Libasia ma be Ja-Kenya, noyudo alama 117 e yudho chuma piny kitero malo kod alama 137 e golo chuma piny kiketo e goki kae to itero malo, ma koriw to en alama 254 e piem mar kilo 73. Kendo nobedo namba ang'wen.
Ng'ama ne oyombo e kidienyno en Ben Hnia ma wuok Tunisia ma noyudo alama 330.
Kawuono godiechieng, Wilkister Nadzuwah Nyiro biro piem ting'o kilo 76. Oselocho nyadiriyo e Afrika.
Ogombo ahinya kalo rekod mare mar ting'o miket e gok kilo 82.
Rekod mare e yudho chuma en kilo 70. Owacho kama, "Aseikora ne piem, onge kinde maber maloyo sani. Adwaro loyo okombe machielo mar dhahabu." Nyiro osebedo ka tiegore e Alpha Fit Gym man Nairobi kod Kitengela chakre noduog koa e 2019 African Games mane otim Morocco kama ne obedoe namba abiriyo.
Oparo ni onyalo locho kaluwore ni osebedo kotiego gi ji abich molony e ting'o chuma kod ji adek mamoko molony e rieyo del.
Owacho kama, "Aparo ni yo ma atiyogo en yo makende ahinya. Daher timo kamano e pap chieng' Ngeso."
David Adeyomo ema ne okelo Nyiro e piemgo kendo en ema notiego James Omondi Adede modhi e tuke Olimpik mane otim Rio, 2016.
Nyiro wacho kama, "Kata obedo ni an be apiem, akawoga thuolo mondo atieg rowere moko mawuok Thika."
Jal moro ma tiyo gi joma nochano tuke Tokyo 2020, nowacho ni iloso chike mag corona mabiro tayo tuke duto mibiro tim e Olimpik, kendo moro ka moro biro bedo gi chikege.
Joma chano tukego osechiwo weche manyalo konyo e geng'o Covid-19.
Winny Langat (mine ma ting'o kilo 59) ma osebedo namba ariyo nyadidek kaachiel kod Janet Oduor (kilo 45) ne obedo namba ariyo
Koch mar AFC Leopards, Patrick Aussems ok oluoro tugo mochomogi gi Mathare United
Koch mar AFC Leopards, Patrick Aussems dhi nyime timo kar monyalo mondo okony tim mare yudo okombe ma osetamgi yudo kuom higni 22.
Kochno mawuok e piny Belgium ne owacho ni ok bi weyo mondo gimoro amora, kata mana loch ma gin-go sani ogeng' lek ma en godono mar loyo okombe.
Ingwe nowacho ni gin gi thuolo ma bedo namba achiel e list mar FKF Premier League kanyachiel gi KCB (ma nigi alama 36) ka giloyo tim mar Mathare United e tugo ma dhi timore e paw Ruaraka.
Aussems nosieme jotugo meke ni kik gibed mamor ahinya gi loch ma gin-go sani ma ketogi namba achiel kuom kinde.
Ka tim mar Ingwe olocho mabor (gi gonde 4 kod mamoko) Ruaraka to ginyalo siko ka gin namba achiel kuom dweche mogwaro
Kata kamano, koch machon mar Simba SC dwaro ni jotugo mag Ingwe ochom wang'gi kuom mich maduong' mondo omi gibi gilo okombe e giko tuke ma higani.
Bang' wuok mar marom e tugo gi Posta Rangers juma mokalo, Aussems nowacho kama, "Ka walocho e tugo ma dhi timore Tich Ang'wen, wabiro bedo namba achiel. Kata kamano, bedo namba achiel ok e gima duong' sani."
Aussems noywagore ni noyaw tugo e yo ok ber to be pap mane gigoche gi Posta Rangers ne olos maber, kata kamano, ong'eyo ni Jo-Mathare United bende okawo mapek tugo ma gidhi bedogo bang wuok marom gi tim mar Nzoia Sugar (2-2).
Kata kamano, en gi yie ni tuko achiel ma gidong'go biro miyogi thuolo mar yudo alama momedore mamiyo gidong' namba achiel sama piem mag CAF Champions League dhi ka tedore.
Tim mar Leopards ema sani en namba adek gi alama 33 to giluwo bang' Tusker ma nigi alama 35.
To komachielo, tim mar Mathare, ma nyocha oyudo jokony koch machon mar Harambee Stars, Frank Ouna, oywa goro gi alama aboro kende.
Aussems nowacho niya, "Dubu gi ondiegi ema weche oridorenegi, omiyo wan wachno ok chandwa. Pod wadong' gi tugo achiel, to ka walocho wadhi dong' namba achiel. Ang'eyo ni nitie gima kende ma dhi timore giko dwe mar Jun, kata kamano lig biro rumo e dwe mar Agost."
Omedo niya, "Onego ung'e ni wan gi jotugo 10 to joma ne wagochogo kawuono (Ngeso) ne nigi 15. Jotugo apar gachiel mar Posta, pap kaachiel gi refari adek. Ok ahero wuoyo e wi refari, kata kamano, gik moko duto ne omorowa. Dwaher locho kendo nikech Tich Ang'wen wabiro gocho kendo, to ageno ni ok e pawni."
Mana kaka AFC, tim mar Gor Mahia be dwaro ni gilo Vihiga United ka gin Mumias mondo giyud alama e lig machiegni gi KCB.
Ka gilocho to mano biro miyo gibed gi alama 28 mabiro golo Bandari e namba abich.
Kata obedo ni owuok e oganda mong'ere ne ng'wech, Gilbert Cheruiyot ma en refari makonyo e Fifa wacho ni odwaro goyo okang' e tuk opira.
Cheruiyot osetiyo matek ahinya mondo obed achiel kuom refari momi luor Afrika.
Ne onyuole Lembus Kiptoim, e kaonti mar Baringo, kendo ne en gi lek mar tugo opira ka ne pod otin, kata kamano, nikech ne onge joma nosire gomboneno ne olal.
Ne oyier tugo opira kar ng'wech, mopogore gi kaka jo ogandagi jatimoga, to mano ne omoro jonyuolne ma ne dwaro ni oket pache e somo kata e ng'wech.
Cheruiyot wacho kama, "Pek maduong' ma ne aromogo ne wuok e oganda mohero ng'wech moloyo tugo moro amora machielo. Ogandawa neno tugo opira kaka ketho sa. Jonyuolna ne chwadaga ka ne atugo opira gi mbesena."
To kata obedo ni jonyuolne ne oyie kode, Cheruiyot ne odhi nyime tugo opira.
Bang' tieko skul mar sekondar e higa mar 2006, ne odhi tiegore bedo refari.
Chakre ong'ad ni odwaro bedo refari e higa mar 2008, Cheruiyot pok oywago ang'e modok chien. Nochako gi tuke mitimo e gweng', modhi e Division Leagues, FKF Nationwide League to tinde ojanenore ding'eny e tuke mag FKF Premier League.
Cheruiyot nowacho kama, "Chakre 2008, asetimo dongruok kachako gi tuke matindo madhi e tuke mag KPL kod mag CAF."
Higni abiriyo bang'e, refarino ma jahigni 37 humbe nochako landore ka ne ochako dhi e tuke mopogore opogore e pinje mag Afrika.
Sama Jo-Kenya rito mondo Olympics ochakre Tokyo tarik 23 Julai nyaka tarik 8 Agost higani, mondo gine kaka jong'wech piem e yudo mich, girito bende neno kaka Cheruiyot biro bedo refari sa mitugo opira.
Cheruiyot wacho ni achiel kuom pek madongo ma giyudo kaka refari en romo gi jotugo ma wacho dhok mopogore kodgi.
Cheruiyot kod Mary Njoroge gin moko kuom ji 99 moyier gi Fifa e pinje 51 mondo oyaw tuke mag Olimpik.
Gin ema gibiro tayo tuke opira mag mon kod chwo e tuke moriwo pinje.
Fifa noyiero refari 25, jokony mag refari 50, afisa mag VAR 20 kod refari ma kojolo ang'wen.
Cheruiyot ma ne omoko tuke mag Caf Confederation Cup e kind Orlando Pirates mar piny South Africa kod Raja Casablanca e piny Morrocco chieng' Jumapil ne owacho ni omor ahinya ni oyiere ne tuke madhi timorego.
Nowacho kama, "Ma ok en gima akawo mayot, en gima kende kuom kod ne pinywa. An achiel kuom refari manok moyier e kind refari mang'eny mantie."
Cheruiyot ma ne owach gi Kenya Premier League ni e jakony refari ma osetimo dongruok malach e higa mar 2018, wacho ni gima osekonye bedo refari maber en tiyo matek kod sinani.
Nowacho kama, "Tij refari ma nigi nyadhi mogik en sa World Cup. Refari diuto nigi lek mar chopo e World Cup. Olimpik en namba ariyo bang' World Cup."
Cheruiyot ne ochako tije moriwo pinje e higa mar 2015 kane oyawo tugo mr Caf Under-17 e piny Niger kae bang'e odhi Rwanda higa mane oluwo ne tugo mar 2016 Africa Nations Championships (CHAN).
E higa mar 2017, en achiel kuom joma ne otayo tugo mar CAF Under-20 e piny Zambia.
Cheruiyot nowacho ni achiel kuom pek madongo ma giyudo kaka refari en romo gi jotugo ma wacho dhok mopogore kodgi.
Owacho kama, "Sama in e tuke moriwo pinje iromo gi jotugo kod jomatayo mawacho dhok mopogore, iwacho Kisungu to jotugo wacho Dho-Arab, moko wacho French. Kata kamano, wawachoga ni rifari wacho dhok moriwo ji te nikech sama ikudho frimbi kata ting'o bendera malo, jotugo biro ng'eyo gima iwacho."
Jotugo mar tim mar Gor Mahia ong'anyo bang' ka tim mar Napsa Stars mar Zambia loyogi e tuke mag CAF Confederations Cup ma ne otug Lusaka tarik 21 Februar, 2021.
Sama Jo-Kenya rito mondo Olimpik ochakre Tokyo tarik 23 Julai nyaka tarik 8 Agost higani, mondo gine kaka jong'wech piem e yudo mich, girito bende neno kaka Cheruiyot biro bedo refari sa mitugo opira.
Ne oyudi Wuok Tich ni jotugo ariyogo ne okelo chochni ma giketho gik moko e tugo mar CAF Confederation Cup tarik 21 Februar, 2021 ka ne gitugo gi NAPSA Stars mar Zambia.
Jotugo mag Gor Mahia ne ogoyo refari ma Ja-South Africa Lebalang Mokete nikech ne omiyo jo NAPSA Stars penalty sama ne tugo dhi ka rumo.
NAPSA ne oloyo K'Ogalo gi gonde adek to Gor ne oyudo ariyo.
Ka ne tugo orumo, jotugo moko mag Gor Mahia ne omonjo refari ma gigoye.
Komiti machiwo Kum e CAF ne ogoyo Oluoch gi Muguna fain mar milion 1.6 kendo otamgi tugo opira e tuke ang'wen.
Ochik tim mar K'Ogalo mondo ochul pesa milosogo kuonde mokethore e Heroes Stadium man Lusaka.
Bura machiwo kum e CAF ne owacho kama, "Wachiko Gor Mahia mondo ginon mapiyo ni kuonde mokethore romo nade to dhi dwaro pesa adhi kae to gichul pesa."
Ma ok e kinde mokwongo ma Gor Mahia otimo gima ketho chike CAF.
E higa mar 2019, ne ogo Gor Mahia fain mar siling 750,000 nikech jutogi ne okelo tulo e tuke CAF ma ne otim gi Motema Pembe e piny DRC Congo.
E higa mar 2019 kendo, CAF ne ochako ogoyo K'Ogalo fain mar milion achiel gi nus nikech johera mag K'Ogalo ne wito gik moko kuom NA Hussein Dey mar Algeria sama ne itugo tuke mag CAF Confederation Cup.
Nikech Tusker kod AFC Leopards ne ok otimo maber, KCB oidho ngas e FKF Premier League bang' loyo tim mar Bandari adek kuom ling' thi e pap mar Utalii nyoro.
Tusker ne olalo alama ariyo kane oyudo gol marom gi Wazito (1-1), AFC Leopard be ne olalo alama ariyo bang' wuok hach hach gi Posta Rangers (0-0), omiyo ne dwarore ni KCB olo tugo achiel mondo gigol timbe mamoko e namba ma gin-go e lig.
KCB ne olocho ma gibedo namba achiel e lig ka ne giyudo gonde adek moa kuom David Simiyu, Harun Thomas kod Derrick Otanga ma ne omi sab.
Loch ma ne giyudono ne omiyo jotugo mag Zedekiah 'Zico' Otieno obedo gi alama 36, ma ohingo mag Tusker gi achiel to ohingo alama mag AFC ma en namba adek sama weche tedore ka ji ikore ni CAF Champions League.
Kata obedo ni Oteno ne mor gi kaka tugo nobet, ne ok gikawo thuolo ma ne gin-go mar dhi hango tugo e Champions League.
Otieno nowacho niya, "Kata obedo ni sani waikore ni tugo mochomowa gi Sofapaka, walemo kendo wageno ni ok wabi wuok e namba ma wantie nyaka Jun 30. Wadwaro ni walo tugo achiel achiel ka wasudo.
Amor ahinya gi kaka jotuga maga ne otugo kawuono. Ne waloyo jo Bandari kata obedo ni ne ok wachako maber ka ne wagocho gi Mathare United. Loyo Jo Bandari gi gonde adek kuom nono nyiso ni wan tim maber. Jotugo ong'eyo gima dwarore kendo aneno ni ne wachulo kuor maber nikech Bandari ne omayowa alama auchiel higa mokalo."
David Simiyu ne oloyo gol mokwongo mana bang' dakika 15 ka ne oneno ka Jo Bandari ok ogeng'o gol margi mogweyo opira matek gi kama Reagan Otieno ne nitie gi koracham bende Henry Onyango ne olalo thuolo makende ahinya e dakika mar 21.
Kata kamano, bang' dakika abich, Thomas Harun ne oloyo golkipa Justin Ndikumana ka ne Jo Bandari ok ogeng'o opira ma ne omi David Owino thuolo mar free kick.
Simiyu ne chiegni loyo gonde mar ariyo ka ne oyudo opira machiegni gi golkipa en mana ne ogweyo opir tir modhi ne golkipa mar Bandari.
Koch mar Bandari, Cassa Mbugo, ne oneno ka weche ok dhi maber omiyo nowilo jatugo madiere Brian Otieno kigoye sab gi straika Umar Kasumba bang' nus sa.
Kasumba ne chiegni kelo lokruok mapiyo ka ne omiye thuolo mar gweyo opira nono en mana ni Willian Wadri mane opira odhine ne ogweyo eto golpika mar KCB, Joseph Ochuka omako opirano e yo mayot.
Achiel kuom jotugo mag KCB ne chiegni loyore giwegi kane otemo dwoko opira mane Wllian Wadri ogweyo e dakika mar 40 ka ne pok Kasumba ouso gol mane yot yudo sama ne Hassan Abdallah ogoyo kona.
Jo KCB ne odhi nyime gi tugo ka ne giweyo e kare mokwongo ka Curtis Wekesa ne chiegni medogi gol machielo.
Bandari notemo kendo bang' dakika apar, kata kamano, opira ma ne Kasumba ogweyo ne olokore kona kae to kendo Wekesa noweyo thuolo majaber obaye mar loyo gol.
Derrick Otanga ma ne omi sab ne odonjo e pap momedo gol machielo kane Michael Oduor ogoyone opira ma ochomo opirano tir e gol gi korachwich e dakika mar 82.
Komachielo, Frank Ouna ne oyudo alama mare mokwongo kaka koch mar Mathare United bang' jo Mathare wuok marom Bungoma gi tim mar Nzoia Sugar kama giduto ne giloyo gol ariyo.
Straika mar Gor Mahia, Caleb Otieno [koracham] kod jatugo mar Congo Boys, Musa Bineda laro opira sama gitugo ka gin Mbaraki Sports Club e tugo mar Football Kenya Federation Cup.
Gor Mahia ma nigi jotugo apar ne oloyo tim mar Congo Boys adek kuom ling' thi to mano miyo gidhi e okang' machielo mar FKF Betway Cup.
Tito Okello, John Macharia kod Clifton Miheso noloyo gol achiel achiel ne Gor Mahia.
Okello ne oloyo gol bang' dakika 37 sama noyudo opich amalo koa kuom Fred Nktata machon ne en difenda mar Bandari, kendo opira mane ogweyono ne otamo Edwin George mako, ma en golkipa mar Congo Boys.
Kata kamano, tim mar Gor Mahia ne odong' gi jotugo apar bang' ka difenda margi, Sydney Wahongo ne oyudo kad makwar nikech ne otugo marach ne Hussein Abdul e dakika mar 43.
Macharia ne oloyo gol mar ariyo ne tim mar Gor ma koch mare en Vaz Pinto bang' dakika 50. Gor noyudo gol mar adek koa kuom Miheso e dakika mar 66.
Joma olocho e tugone dhi nyime tugo e Caf Confederation Cup.
Tugono ne chiegni bayo jo Gor Mahia nikech bedo maonge pesa bang' ka ne gisediwo Wundanyi, e kaonti mar Taita Taveta kama ne giloyo tim mar Sofapaka gi gol ariyo kuom achiel e tugo mar FKF Premier League.
Kata kamano, hapgi nobedo maber kane ja ohala mawuok Mombasa, Suleiman Shahbal ne obiro moresogi.
Ja ohalano ne ochulo ne jo K'Ogalo pes wuoth ma gichopo Mombasa kama ne gitugo tugo alap mar 64 mar FKF Betway Cup.
Jakom mar Gor Mahia, Ambrose Rachier kod meneja mar tim, Jolawi Obondo nogoyo erokamano ne Shahbal ma ne ochulonegi pes wuoth kod kar nindo.
Shahbal nowacho kama, "Jotend Gor Mahia nogona simo gidwaro mondo akonygi, to nikech ne ang'eyo tugo margi gi Congo Boys, ma ne dhi miyo jotugo mantie Coast ong'ere. Naneno ni en gimaber konyo Gor Mahia chopo e tugoni nikech mano en achil kuom yo manyalo sirogo tuke e pinywa."
Ulinzi stars chieng' Ngeso ne oloyo tim mar Kariobangi Sharks ma osebedo ka locho e tuke abich moluwore, ne giloyogi gi gol ariyo kuom nono e tugo mar Football Kenya Federation Premier League ma ne otimore Narok.
Golkipa James Saruni ne opwo ahinya ka ne jo Ulinzi Stars olocho bang' bedo maonge loch e tuke ang'wen, mano ne omiyo gibedo namba aboro e lig.
Masita Masuta kod Clinton "Aguero" Omondi ema noloyo gondego kendo mano nobedo loch margi mar ang'wen.
Lojno miyo Ulinzi obedo gi alama 21 e tuke 17 ma gisetugo, to tim mar Tusker oloyogi gi alama 14.
Tugo ne otedore maliet sama ne gichako ka tim duto temo manyo gol kata kamano, sama ne refari okudho firimbi e dakika mar 22, onge gol ma ne oselo.
Kata kamano, weche nolokore bang' nus sa ka ne Masuta oloyo gol ma ne obayo Brian Bwire mako.
Dakika apar bang'e, tim mar Ulinzi noyudo gonde ariyo ka pok gidhi e yueyo bang' Omondi loyo dakika mar 39, to mano nomiyo timno obedo nyime gi gonde ariyo kuom nono.
Bang' yueyo tim mar Sharks notemo mondo gin bende gilo mak mana ni Saruni ma en jarit goal ne ok omiyo gi thuolo.
Odiechieng' ne ok odhi maber ne tim mar Shark bang' gol mane olo e dakika mar 89 kod jatugo Robert Onyango ma noduog e pap ne ok okwan, omiyo opira norumo ka en gonde ariyo kuom nono.
Ulinzi koro ikore romo gi tim mar Western Stima e alap ma Kisumo.
Gond Lucy Mukhwana nochwalo tim mar Ulinzi Starlets olo gonde abiriyio te.
Gonde adek ma be iluongo ni hat trick mag Mukhwana bang' mano oloo gi dakika 16 noromo tieko tim mar Mathare ma bende iluongo ni Slum Queens ma koro oselo gonde 15 ka tukgi mokwongo ne ologi gonde ochiko kuom achiel.
Mukhwana noloyo gonde mokwongo bang' dakika 6 ka mano miyo tim mar Ulinzi Starlets obed nyime ka sa pod nyako.
Dakika abiriyio bang'e, Mukhwana noloyo ne timgi gol mar ariyo bang' dang'o jotugo machien ma Mathare United Women.
Mukwana noloyo gonde mar adek dakika mar 16 bang' goyo opich free kick gi wiye modonjo e i net.
Mukhwana nodhi nyime loyo ne Ulinzi Starlets gol mar ang'wen e dakika mar 22.
Gol mokwongo mar Siliya Rasoha e dakika mar 36 ne omiyo ulinzi starlets loch e kare mokwongo ka timni nigi gonde abich to jowetegi ni nono (5-0).
Bang' kinde yueyo, Emily Egesa noloyo ne Ulinzi Starlets gol mar auchiel ka Emma Wainaina noloyo ne Mathare United Starlets gol achiel mar yueyo pii wang' e dakika mar 87 mane omiyo opira orumo ka gin auchiel kuom achiel.
Kisumu All Stars nigi adier ni ka giromo gi Kibera Black Stars e tugo ma ibiro go Ligi Ndogo Grounds e boma ma Nairobi, to gibiro duoko chien points ma tim mar FC Talanta oloyogigo, ka mano e tim man nyime nyaka sani
Bobby Kwaka ma e kaptain mar All Stars, nowuoyogi The Standard Sport kowacho ni giramo mar bedo nyime e tuke mag opira, kendo gidhi chako timo mano kuom goyo tim ma Kibera.
Nowacho kama: "Onge gima duong' ma dilo gocho e lig ma malo. Kaka jotugo, waramo ni mano e gima wadwaro kendo nyako walo timb Kibera mondo mano onyalre."
Kata obedo ni pok gitugo ka gipiem gi timbe mamoko chakre Mach 26 ka ne ochak ochor nyime weche tuke, Kwaka nowacho ni giikore mokalo ne tugo e lig moloyo kinde moro amora bang' tiekore gi weche moko ma ne chandogi kinde mokalo.
Nomedo wacho kama: "Aparo ni yueyo ma ne wabedogo okonyo malich nikech nitie gik ma wapuonjore. Jatiekwa bende ne onge gi thuolo moromo ka pok wachako tugo, omiyo ne watiyo maber gi dweche ariyogo."
Kisumu All Stars nigi points 25 kendo gin namba abiriyio, ka oyombgi gi point achiel gi tim ma Kibera kod Fortune Sacco ma nigi points 26 moro ka moro ka timbe ariyogo duto omako namba abich.
Komachielo, kaptain mar Migori Youth nowacho ni mondo giyud loch mar ariyo gibiro thuthni kar ma ginyalo mondo gilo tim mar Coast Stima kawuono e boma ma Mombasa.
Tim mar Stima oloo 2-0 gi Muranga Seals mane ochiegni gol oko, ka bende Migori noloyo tim mar Mwatate United gonde ariyo kuom nono(2-0) e paw tim mar Mwatate United e kor jumani.
Otieno nowacho kama: "Wan gi chir kendo waikore maber bang' loch e kor juma kendo wageno ni wabiro tugo maber moloyo ka wagocho gi Stima. Ok bi bedo mayot, to wan gi mijing'o sani malich."
Ochan Tuke adek chieng' Ngeso ka igeno ni raond mar 18 biro chakre gi timbe 10 ma pok ogocho chakre Due mar Adek.
Tim mar Mt. Kenya United FC ma sani oywa boto biro gocho gi Vihiga Bullets FC ma gi sani omako namba adek, e alap ma Camp Toyoyo.
Soy United to biro gocho gi Gusii FC e paw Bukhungu Stadium ka Silibwet biro rakore gi Modern Coast Rangers e alap ma Bomet Stadium.
FKF Premier League: Robert Matano wuok ka iye owang' bang' tim mar Wazito miyo Tusker lalo points.
Ma ne en kinde mar ariyo ma ne oridnegie ngima bang' wuok amodhi g'amodhi (0-0) gi tim mar KCB ma sani namba ariyo nyaka ne chak weche tuke kendo e giko juma.
Mano nomiyo tim mar Tusker obedo gi points 35 ka giloyo KCB ma bankno e ma siro gi points ariyo kende. Tim mar KCB notugo gi Bandari ma gin namba abich, e alapma Utalii chieng' Ngeso.
Sammy Meja nokwongo loyo ne jo Tusker e dakika mar ang'wen bang' jatugo machielo miye opira ma nogo free kick chomo kamaro nono, ka pok Kevin Kimani olocho ne time dakika mar 19 bang' jarit gol Emery Mvuyekure keto oyuma e dho gol, to mano nomiyo tugono orumo ka gin gol achiel achiel.
Konchiel, Matano ne ok mor gi dwokogo kata matin, to komachielo, Francis Kimanzi ma tiego Wazito to ne pwoyo jotuke malich!
Matano nowacho kama: "Chal ka gima olowa. Walalo points ariyo e yo mofuwo malich. Chunywa to ne ni e tugo adier, to yudo point achiel achiel e tuke ariyo moluwore ok long'o." Nowuoyo ka ok omor kata matin.
Nomedo wacho niya: "Aparo ni refari bende nodwa goyo firimbi ding'eny ahinya komiyo jotugo thuolo mar modho pi e kare mar ariyo mar tugo to mano nomiyo tugo chot chot kolalo mitne. To onge mana wach, wabo timo maber moloyo e tukwa ma luwo."
Sammy Miseh (koracham) jatuk Tusker kod Masika ma tugo ne Wazito FC e piem mag FKF Premier League ka ne tugo dhi nyime chieng' Tich Abich May 2021 e alap ma Utalii Sport Club.
Komachielo, Kimanzi nowacho kama: " Amor ahinya gi kaka jotuka notugo. Bedo ni Tusker e namba achiel kendo ne giseloyowa to waduogo ma waloyogi mi waromore nyiso ni ok wanind e klas. De waloyo tugono dabed ni warido iye kaka ne watimo e thuolo mokwongo."
Nochuno tim mar Wazito olok jatukgi momondo e dakika mar abiriyio ka ne Benard Ochieng' ma tugo chien kawo kar Maurice Ojwang ma a ohinyore.
Kae to Kimani orodhno gi opira ma jarit gol ma Ja-Rwanda ong'udho bang' Amos Asembeka goyo opira moa mabor mi oloyo.
Poth ka tim mar Wazito obedo nyime e dakika mar 34, kata kamano, Rogers Aloro noriyore mi ogeng'o ma nogo koa e kona mondo kik loye.
Tusker be both koloyo mapiyo bang' mano, to Christopher Ochieng' nogoyo head mobaro mpira ma Luke Namanda ogoyo kendo Boniface Muchiri noriyore moreso mpiro ma nodhi malo mar golno kata ka Levis Opiyo ma e jarit gond jotuk Wazito otimo gimoro.
Tim mar Tusker ne chiegni bedo nyime kendo mana matin ka pok ogo firimb dhi yueyo, to Kevin Monyi ma tugo chien nomonogi yudo thuolo mar riwo e dho gol.
Namanda be nodhier nono neno ka Opiyo ma rito gol ng'eng'o opiche ma nogoyo matek. Moro ka moro kuom timbe ariyogo nodhi nyime manyo loch to onge.
Opiche mibiro go chieng' Ngeso biro bedo e kind Kakamega Homeboyz ma biro gocho gi Western Stima e alap ma Bukhungu Stadium ka Ulinzi Stars to biro gocho gi Kariobangi Sharks e taon ma Narok.
Dwokogo nomiyo Tusker obedo gi points 35, to giloyo KCB gi points ariyo. KCB biro gocho gi Bandari ma gin namba abich chieng' Ngeso e pap ma Utalii.
Shikanda, jatieg tim mar Nzoia Sugar nigi geno bang' Ingwe loyo time
Jatieg tim mar Nzoia Sugar Ibrahim Shikanda ojiwo timne mondo otimie gimoro bang' tim mar AFC Leopards loyogi gol achiel kuom nono. Nokonogi ni gitim kamano e kinde ma gibiro gocho
Nzoia ma sani namba 14, noketo oyuma to mano nomiyo Caleb Olilo oloyo opira. Lo ma nologo timno en mar auchiel e season ma dhi nyimeni.
Shikanda nowacho kama: "Oyuma nomakowa e dho gol momiyo olowa. Jotuka ne ok omora kata matin e yo ma ne gitugogo kendo ne ok gitugo kaka nochikgi. Bedo ni pok ogoch kuom kinde malach ne nyalo miyo mano otimre be."
Piny diny ne Tusker ma sani okawo namba e tuke mag FKF Premier League - Muchiri
Boniface Muchiri ma gocho e dier pap ne tim mar Tusker ogo bade piny ni sani piny dinynegi nikech gin e ma gikwao namba.
Tim mar KCB ma bende laro kodgi okombe kendo notuore kodgi amodhi gamodhi ka ne gikocho giko juma mokalo, biro gocho gi tim mar Wazito kawuono e alap ma Utalii Grounds.
Muchiri nowacho kama: "Ne ok wayudo loch ma nwadwaro ka ne wagocho ni KCB, to aparo wanyalo timo mano e tukewa ma luwo."
Kinde mang'eny ka in mbele jomamoko to weche ok bedga mayot nikech gidwa ni giyudi to mano miyo watiyo matek ahinya nimar ka walalo points, to jowetewa biro jukowa."
Kaka wamedo yudo points momedore e kaka wamedo bedo mofwong'ore."
Jatuk Tusker ma tugoga e dier pap Boniface Muchiri goyo opira kinde ma ne gigocho gi KCB ma ne tarik 15 Mei 2021 e alap ma Ruaraka Grounds e piem milaroe okombe mar FKF Premier League
Gor Mahia oyudo geno mar tugo e CAF Champions League e season ma luwo bang' goyo Sofapaka 2-1 ka ne gitugo kawuono e taon ma Taita Taveta e laro okombe mar FKF Premier League.
Tugono ne nenore ni ne dhi rumo ka gin 1-1 to ka nochopo dakika mogik ogik Alpha Onyango oloyo bang' yudo opira ma Tito Okello noriwo.
Lojno nomiyo jatiekgi Manuel Vaz Pinto ma a Portugese ofwong'oree matin ka mano en lochne mar adek. K'Ogalo koro namba auchiel ka gin gi points 25 ka Bandari ma sani namba abich oloyogi gi points ariyo.
Batoto ba Mungu pod odong' ka gin namba ochiko ka gin gi points 19.
To kata obedo ni weche nodhinegi maber e pap ma Wundanyi Stadium, Carlos Manuel Vaz Pinto ong'eyo ni onego okony timno olo tuke duto ma gidong'go kendo gilem ni timbe man nyimgi olal points eka ginyalo yudo thuolo mar tugo e Champions League .
Chieng' Wuok Tich Football Kenya Federation (FKF) nowuoyo ka wacho ni tim ma biro bedo namba achiel kochopo June 30 e ma ibo land ni bo dhi tugo e Champions League season ma luwo e lo piny Kenya.
To Sofapaka e ma nochako tugono ka liet ka jatukgi Timothy Otieno poth koloyo tim ma notugone chon e dakika mar auchiel en mana ni jarit gol Gad Mathews ne omako opiche ma yom.
Tito Okello ma en jatugo ma a South Sudan e ma nokwongo oloyo bang' tugono tuore kuom kinde ka nogoyo opira gi wiye mokalo jarit gol ma Togo miluongo ni Aboul Moubarak.
Titus Achesa ma tugo chien noduogo oloyo bang'e e dakika mar 56 ma timbego obedo ma romre. Kata kamano, Okello gi Alpha Onyango ma pod rawera malich otugo maber e kindgi mi giyudo gol e dakika mar 82.
Alpha Onyango ma tugo ne Gor Mahia FC (koracham) kod Michael Odongo ma Vihiga FC ka gitugo e paw Kasarani chieng' Ngeso Jan 23, 2020 kilaro okombe ma FKF PL.
Kaptain ma Migori Youth Clifford Otieno nigi geno ni timgi nyalo tieko e kind timbe ang'wen mokwongo e National Super League bang' tuke e tielo mar ariyo chakore ka ne gilocho e tuke ma noduog ogo e kor juma chieng' Tich Adek.
Tim ma yudore e Milambo mar Nyanzani, noloyo Mwatate United 2-0 ka mano noresogi kik ng'udhgi e piem. Sani gin namba 12 ka gin gi points 21 bang' tugo tuke 17.
Jatuk Gor Mahia machon Dickson "Agwambo" Raila
Otieno nowuoyo gi The Standard Sport kowacho kama: "Wamor ni bang' bedo pacho kuom dweche ariyo ka ok watugi kendo ka waparore, to wayudo points adek mopong'."
Otieno nomedo wacho niya: "Lojni biro konyowa e tuke ma luwo ma wabiro tugo, kendo dwarore ni walo tukego e ka watiek e kind timbe ang'wen mokwongo mana kaka wasebedo ka wagombo."
Gie seche gogo, Vihiga Bullets noduoko chien points ma Kenya Polis kod FC Talanta oloyogigo bang' goyo Fortune Sacco 1-0 e pap ma Kianyaga Stadium.
Lojno nomiyo Vihiga obedo namba adek ka gin gi points 30, ma en points ariyo kende tok Kenya Police kodd FC Talanta ma moro ka moro nigi points 32.
E taon ma Mombasa, Wilson Kamau noloyo gol ma nojiwo Muranga Seals oloyo Coast Stima 2-0 e paw Mbaraki Grounds. Ne dwarore ahinya timno oyud loch.
Lojno nokonyo kor Seals oa kama rach ma ne nyalo miyo giwuog e piemno ka koro sani gin namba 14 gi points 19.
Bang' tuke 17 mosego e piem ma super league, tim mar Mount Kenya United ma chon ne ni e Premier League pod oywayo boto ka gin gi points 13 ka Gusii FC ni e wigi, ka koni to Talanta, Kenya Police kod Vihiga Bullets okawo nafas adek mokwongo kendo gin gi geno ni gibiro idho ngas.
Ibiro tug tuke abich chieng' Ngeso ka itugo round mar 18 to timbe 10 e ka dhi chako tugo kendo chakre Mach.
Akauntant kod derep matatu oloyo mich mar BanBet
Evanson Kiprotich, ma e jaloch mar BangBet Casino Lucky Draws imiyo chek gi Marketing Manager mar BanBet Kelvin Maundi chieng' Tich Abich Mei 21 2020.
Evanson Kiprotich gi joode biro mong'o ngima kata obedo ni coronavirus oketho weche yuto. Mano en nikech Evanson nobedo jaloch jaloch mar BangBet Casino Lucky Draws michiwo dwe ka dwe kimiye siling' 500,000.
Odak Muthiga kendo en akauntant kendo an achiel kuom joma nong'ad osachgi bang' jatende wacho ni ong'ad misach ji nikech tuwo mar Korona norocho ohendni. Kata kamano, chieng' Tich Ang'wen mokalo noil ahinya bang' loyo mich mar jo BangBet.
Jago ma wuok Baringoni, notiyo mana gi siling' 500 e koro timb opira ma ne dhi locho kendo noyudo nyadi 1,000 pesa ma notiyogo e pim ma ichiwo ne jaloch pesa dwe ka dwe.
Kata kamano, Kiprotich ne nyaka nan bang' yudo lal mathoth higa mokalo, tok riwore gi BanBet Lucky Casino Mei 2020, to omor ni nohore to mano e momiyo olocho.
Nowacho kama: "Nang'eyo kinde duto ni nite kinde yuto kod kinde lal. Mano e momiyo ne chunya ok otho." Nowacho wechego chieng' Tich Abich ka ne en gi chiege ma nokkawo chek koa kuom Kelvin Maundu ma e Marketing Manager mar BangBet
Chiege ma nolalo tich nikech tuwo mar Korona nobedo mamor bang' Kiprotich wacho ni obiro yawo ne chiege ohala gi pesgo.
E sechegogo, William Nyaga ma en jariemb matatu kendo odak Githurai 45 noyudo siling' 100,000 e tuk Weekly Casino Draw michiwie pesa juma ka juma.
En notiyo gi siling' 100 e temo hape e tuko mohero miluongo ni Lucky Poker. Wuon nyithindo adekno, nowacho kama: "Abiro nyiewo ruath gi pesgo kendo tero ruadhno korwa Murang'a."
Safapaka mor ma tamre gi nono ni gidhi rakore gi Gor Mahia ma season mokalo ne namba ariyo e tuke laro okombe mar Football Kenya Federation Premier League chieng' Tich Adek e pap ma Wundanyi Stadium man Taita Taveta.
Sofapaka ma gie sani namba ochiko ka gin gi points 19 bang' tuke 15 ong'eyo ni ka gigoyo K'Ogalo ma sani namba auchiel, to gibiro romore kodgi to mano e gima koch mar Sofapaka Ken Odhiambo nigi adier ni gidhi timo.
Nowuoyo gi The Standard Sports kowacho ni en gadier ni jotuke biro locho kaka gisebedo ka gitimo seche ma gibiro tugo gi Gor Mahia.
Komor gi loch ma ne gilogo Wazito 2-0, Odhiambo ni gi adier ni jotuke ok bi luor romo gi jotuk Gor.
Nowacho kama: "Loyo Gor ok yot kendo ok en tuk nyithindo, to ahinya ahinya ka irango jotugo molony ma gin-go. To pod waikorenegi. Jotuka oikorenegi, gin gi siso mar romo kodgi, gigombo ni girom kodgi e pap."
Kowuoyo e wi Caf Champions League, Odhiambo nowacho ni pachgi ni e wi gocho gi Gor Mahia kod tukegi ma luwo.
Nomedo wacho kama: "Kawuono pachwa ni e gocho gi Gor. Kiny wanane ni en tim mane ma ni e nyimwa. Gima wadwaro en ni waloch e tukewa, moro bang' moro kae to wabo neno kaka weche biro chalo kochopo Jun 30."
Gor nyaka sani ni e namba auchiel ka gin gi points 22. Mano points 12 tok Tusker ma sani okawo namba, to koch mar Gor Sammy Omollo ni gi yie ni Gor nyalo chopo kama Tusker nitieno.
Koch machon mar jo KCB-no nowacho kama: " An gadier ni e adhula ka, gimoro amora nyalore, kendo bedo namba achiel kochopo Jun en gima nyalore. Gor en tim ma nigi jotugo molony kendo wan gi yie ni jotugogo biro ting'o timwa malo e tuke ma wan-go nyime kae."
Omollo nomedo wacho niya: "Sofapaka en tim maber to wabo bedo motang' be. An gadier ni ne wachako maber kuom loyo City Stars to mano biro jiwo jotukwa kawuono. Wadwaro points adek mopong'; onge gimoro mopogore gi mano."
Gor ma oseloyo okombe mar Kenyan Premier League nyading'eny moloyo tim moro amora, ni gadier ni gibiro duoko chien points ma timbe ang'wen man nyime oloyogigo sama gibiro gocho gi Sofapaka kawuono e alap m Wundanyi e tuke mag FKF premier League.
Koch ma Gor Mahia Sammy Omollo nowuoyo gi Standard Sport kowacho ni nyaka gigo Sofapaka e ka gibed gi geno mar bedo nyime kochopo Jun 30 kendo giyud thuolo mar tugo e Caf Champions League.
Motelo jumani, FKF nowacho ni tim mar biro bedo nyime e laro okomb Premier League kochopo Jun 30, e ma biro tugo ne Kenya e tuke ma CAF Champions League ma 2021-2022.
Omollo nowacho kama: "An gadier ni e adhula ka, gimoro amora nyalore, kendo bedo namba achiel kochopo Jun en gima nyalore. Gor en tim ma nigi jotugo molony kendo wan gi yie ni jotugogo biro ting'o timwa malo e tuke ma wan-go nyime kae."
Sofapaka en tim maber to wabo bedo motang' be.
An gadier ni ne wachako maber kuom loyo City Stars to mano biro jiwo jotukwa.
E kinde ma chenro othung'enie biro dwarore ni jotuke timbe owilre owilre.
Gie seche gogo, Frank Ouna ma chon ne en jalup koch mar tim ma Harambee Stars kendo ma koro gie sani ochako tiego tiego tim mar Mathare United, nogo timbe ma be iluongo ni Slums Boys onge gonde ariyo kuom achiel (2-1) gi tim mar KCB e paw Ruaraka Grounds.
Loch ma ne KCB oyudono nomiyo points maggi ochikore mobedo 33, ka mano miyo AFC Leopards odok chien mobedo namba ariyo ka Mathare to odong' koywayo goro ka gin mana gi points abiriyio.
Daniel Otieno e ma nokwongo oloyo e dakika mokwongo ka miyo Mathare obed nyime, to kodong' dakika matin to igo firimb dhi yueyo Vincent Wasambo noloyo ne timbe ma gibedo gi gonde ma romre.
Derrick Otanga noduogo oloyo gol ma nomiyo KCB loch bang' timbego duogo a yueyo kendo tugo dakika piero ariyo gi gimoro; to mano nomiyo tim mar KCB omedo duoko chien points ma tim mar Tusker ma nyaka sani okawo namba oloyogigo.
Kaptain ma Migori Youth Clifford 'Ouma' Otieno nigi geno ni timgi nyalo timo maber bang' chako marach e kinde ma gibiro romo gi Mwatate United FC chieng' Tich Adek (kawuono) kinde ma piem mar e National Super League chakore kiluwo chike moketi motudore gi tuwo mar COVID 19.
Bang' bedo e yueyo kuom jumbe aboro chakre Mach ka ne Ker President Uhuru Kenyatta choro nyime weche tuke mondo kik nya tuwo mar COVID 19, tugogo dhi chako kendo ka timbe adek gocho e kor juma.
Otieno nowuoyo gi The Standard Sport kowacho ni ginyalo tieko tielogo e tielo ma nyime, koneno ni yueyo ma giseyueyogo kuom dweche ariyo biro miyogi mbi mar idho malo.
Nowacho kama: "Wan Migori Youth. Timwa oikore nyagore e tukegi kendo wadhi temo kar nyalowa mondo wayud points adek mopong' ka wan Taita."
Nomedo wacho niya: " Wasebedo ka watiegore maber e kinde yueyono kendo ne watemo loso gik ma ne chandowa e kinde tukewa 16 mokwongo kendo an gi geno ni sani wan maber moloyo kaka ne wan."
Bang' tuke 16 e tielo mar ariyo, Migori nigi points 18 ka sani gin namba 17.
Migori noyudo mijing'o bang' nyiewo Dickson "Agwambo" Raila ma ne jatuk Gor Mahia machon ma igeno ni dhi tugo tuke mokwongo kawuono.
Mwatate to namba aboro ka gin gi points 25 to ka po ni giloyo to mano nyiso ni ibiro yombgi mana gi points ang'wen gi tim mar FC Talanta ma sani okawo namba.
E boma mar Mombasa, Coast Stima ma sani namba 11 biro gocho ka gin pacho gi tim Muranga Seals e paw Mbaraki Grounds ma chop sani odong' mana matin to ogolgi oko e piem mag laro okombe, ka Vihiga Bullets gombo ni giduok points ma Talanta oloyogigo obed ariyo seche ma gimako safar mondo gidhi gigoch gi Fortune Sacco ka timno oloyogi mana gi point achiel.
Jatuk Kisumu Hot Stars Charles Adika (korachwich) ka ne gitugo gi tim mar Migori Youth.
Ouna ma chon ne en jalup koch mar Harambee Stars ikore mondo gidhi gilo tim mar Mathare.
Frank Ouna ma chon ne en jalup koch mar Harambe Stars ne oyier nyoro mondo obed koch mar Mathare United bang' timno riembo kochgi Salim Ali gi jalupne Patrick Gitagia.
Timno notimo lokruok ma kamano mondo gires timgi kik gol e piem mar laro okombe ma iluongo gi Kisungu ni relegation.
Weche ok osebedo ne Ali mayot higani nyaka nochak tiego timno e higa mar 2018 bang' kawo kar koch ma sani mar Wazito Francis Kimanzi .
Tim mar Mathare ma be inyalo luong ni Slum Boys ni kama rach ka inyalo golgi e piem mar laro okombe mar Football Kenya Federation Premier League nikech ne ok giloyo tukgi mar 14 ka tuke nochakore kendo e giko juma mokalo ka iluwo chike ma thiro tuwo mar Covid 19 bang' bedo e yueyo kuom jumbe abiriyio.
Tugo mogik ma ne Mathare ogochoe, ne ok giloyere gi Vihiga United (0-0) ka duokogo miyo gidong' bwoto ka gin gi points abiriyio kende.
CEO ma Mathare migosi Jectone Obure nowacho ni nochunogi kawo okang' mapiyo mondo gires timno.
Obure nowacho kama: "Nochunowa timo lokruoge moko. Timwa ok osebedo ka timo maber e season ma sani omiyo nochunowa wariemb Salim ma be chon ne tugonwa to osebedo ka timo dongruok nikech ok osebedo komiyowa kokonyo tim."
Ouna e ma koro biro kawo kar Salim to tich maduong' ma en go en neno ni timno ok ong'ul oko mar piem.
CEO ma Mathareno nomedo wacho niya: "Ouna biro chako tich moriere. En koch molony kendo wan gi geno ni obiro reso timwa kik kir oko, kendo e season ma luwo timno obed nyime."
Bobby Williamson ma chon ne tiego Harambee Stars be biro bedo e kind jong'ad rieko ne timno ma gi dho Ngere iluongo ni technical advisor.
Ouna nowacho niya: "Adwa goyo ne jotend Mathare United erokamano kuom miya thuolo mar tiego tim maduong'ni."
"Tija maduong' en timo duto manyalo mondo akony Mathare odhi malo e piem ma dhi nyimeni. Lony kod rieko ma aseyudo kaka koch kuom higni 12 an gadier ni wabiro chako yudo dwoko mabeyo."
Kata obedo ni pok gitugo tuke ariyo mondo giromre gi kwan tuke ma timbe mamoko osegoyo, koch ma chon ne en jalup koch ma Gor Mahia nigi gich maduong' nyime ka gima nyalo mana konyogi en loyo Western Stima kata Vihiga United ka timbe ariyogo oloyogi gi points abich bang' moro ka moro kuom timbego tugo tuke 17.
Mondo gichak safar mar tony, timb Ouna biro rakore gi KCB ma sani namba ang'wen ma be thuthni mondo points maggi omedre kawuono, kae to timb Ounano biro romo gi AFC Leopards e giko juma.
Ouna nowacho kama: " Ok anyal singora ni en ang'o ma abiro timo to en ang'o ma ok anyal timo ka pok waromo gi KCB. Wasemana tugo tielo mokwongo omiyo tich maduong' ma jotuka onego onyenyna en ni to ginyalo thuthni matek ma rom nade. Inenowa kaka joma orony, to mano ok lichnwa."
Ka pok noteng' lwete mogo, jatiekno ma chon ne tiego tim mar Ulinzi Stars notayo timno e tuke 14. E tukego duto nolocho mana dichiel, giromore gi timbe ang'wen, kendo nogogi e tuke ochiko.
E tuke 14 ma Slum Boys osetugo, ne giloyo Nzoia Sugar kende 1-0 chien kucha tarik 8 dwe mar Februar.
Dine gilocho diriyo ka de loch ma ne giloyo Zoo FC (2-0) e Januar ne ok oruch kaluwore gi paro mar Fifa e Dwe mar Abich tarik 4 ma nogolo tim mar Zoo e FC e tuke mag Division One bang' yudgi gi ketho miluongo ni match fixing.
Mae weyo Mathare kod points abiriyio bang' locho dichiel, goyo draw ang'wen, lalo tuke ochiko ne: Sofapaka, Gor Mahia, Ulinzi Stars, Tusker, Bidco United, Nairobi City Stars, Kakamega Homeboyz, Posta Rangers kod Kariobangi Sharks
Ne ochak tim mar Mathare e higa mar 1994 mondo okony rowere kod joutegi kik bed modhier e kar dak mongowore ma Mathare.
Ne giloyo okombe mar Presidents Cup e higa mar 1998, to mano be e higa ma ne giidho ngas ma gichako gocho e piem mag Kenya Premier League.
Ne giloyo okombegi mokwongo mar piemno e higa mar 2008 to mano e okombe kende ma giseloyo e tuke Premier League.
Higani, weche nyalo dhi ataro ne tim ma nolocho e higa mar 2018 ka ne gikawo namba, to waket wang'wa wabi wane ka mano e ma biro timore, to ahinya ahinya bedo ni olok jotiek timbno sani.
Mathare United opuko mok Salim Ali
Mathare United oriembo kochgi Salim Ali.
Frank Ouna ma chon ne en koch mar Wazito FC e ma koro dhi kawo kare.
Mathare United ni kama rach ka inyalo golgi e laro okomb FKF Premier League e giko season mar 2021
E dwe mar Mach tarik 26 President Uhuru Kenyatta ne ochoro nyime weche tuke mondo kik nya tuwo mar COVID 19.
Mathare ne ok giloyere gol moro amora gi Vihiga United (0-0) ka duokogo miyo gidong' bwoto ka gin gi points abiriyio kende.
E tuke 14 ma Mathare kata Slum Boys osetugo, ne giloyo Nzoia Sugar kende 1-0 chien kucha tarik 8 dwe mar Februar.
Mani miyo Mathare dong' mana gi points abiriyio bang' locho dichiel, goyo draw ang'wen, timbe ochiko ma luwogi rodhogi: Sofapaka, Gor Mahia, Ulinzi Stars, Tusker, Bidco United, Nairobi City Stars, Kakamega Homeboyz, Posta Rangers kod Kariobangi Sharks
Chelsea loyo okomb Champions League mar ariyo, gituono Manchester City mitiego gi Pep Guardiola thuolo mar yudo okombeno kinde mokwongo
Chelsea noloyo okomb Champions League mar ariyo, ka gituono Manchester City mitiego gi Pep Guardiola thuolo mar yudo okombeno kinde mokwongo bang' Kai Havartz loyo golo achiel e kidieny mokwongo mar tukego to mano nomiyo timgi oloyo 1-0 e tugo ma ne ogo e paw Estadio Do Dragao ka timbe ma England noromo.
Jatugo ma ma a German-no ma Chelsea notiyo gi pes mathoth nyiewo, a opie seche ma notugo to noringo matek mi okalo jarit gol Ederson kae to opiko opira e gol ma koro nodong' nono e dakika mar 42 ka mano miyo tugo ma iye notuereno kendo ma none gi ji 16,500 mobet e e pap orumo gi gondno.
Tim mar City ma be e ma oloyo okombe mar Premier League champions e ma ne nenore ni nyalo locho ka pok tugo ma ne gitugie maberno ochakore maka mana ni nokuod wigi gi tukgi mar fainol mokwongo e laro okomber mar Champions League.
Kata obedo ni City oseloyo okombe Premier League adek e kind ang'en mosekalo, Guardiola ma a Spain ne ok omiyo timbe oloyo okombe moriwo timbe mag Europe ma timno osebedo ka gombo malich ka kinde mogik ma ne Guardiola oneno okombeno ne en higa mar 2011 kotiego tim mar Barcelona.
Ne jatiek mar Chelsea Ja-German Thomas Tuchel loch biro bang' tim mar Paris St Germain nogo radar gi tim mar Bayern Munich e fainol mar e season mokalo. Olocho mana bang' dweche ang'wen bang' kawo telo kuom Frank Lampard e klab no ma imbo mar London.
Tuchel nowacho kama: "Mit ndi ni wan be wan gi okombeni. Walocho. Mayie. Akia kata kaka daler kaka awinjo. Amor ni achopo e fainol ariyo e piemni. Amor ma akia"
Jotuka noramo ni nyaka gilochi. Ne wagombo ni wabed kidi e wuoch jo City.
Ne wajiwo ng'ato ka ng'ato kuomgi mondo othuthni matek.
Kata obedo ni Tuchel nopango jotuke kaka ojatimo, Guardiola to notimo lokruoge moko kendo nodhiero ji kuom Raheem Sterling notugo e bath pap koracham, kendo ne ok oketo Fernandinho kata Rodri mondo otug e dier pap, mi ochweyo keto Ilkay Gundogan nodong' ka rito chien.
Nonenore ayanga ni lokruogno nomiyo ne yot yoro jotuk City ma nodong' chien, to mano ne Chelsea mar temo loyo didhigra e tugono ne chakore ka mokwongo jatukgi ma Ja-German miluongo ni Timo Werner olalo thuolo mathoth mag locho ka mokwongo nofwayo boch, machielo ogoyo ne Ederson opira ma yom yom, to thuolo machielo ogoyo net mana gi bathe.
Tich matek ma Gundogan ne nigo nobedo ma ndwari moloyo bang' miye kad e dakika mar 34 nikech notugo ne Mason Mount e yo ma ok owinjore.
Chelsea be weche noridorenegi bang' jakutgi ma a Brazil miluongo ni Thiago Silva oruombore piny bang' chikore malo kogoyo opira gi wiye to mano nochuno ni owuog kosuto kodong' mana dakika auchiel to gidhi e yueyo. Ne okaw kare gi Andreas Christensen.
Kata kamano, dakika adek bang' mano, Chelsea oyudo gol. Jatukgi ma diere miluongi ni Mount opisore gi opira e kind jotuk City ma chien to mano nomiyo Ederson owuok e dho gol kobiro mondo ores opira to Mount nodang'e mi odong' mana gi gol kendo nyumo opirano mayom.
Weche nomedo bedo ndwari ne City bang' jatukgi ma diere Kevin De Bruyne rodhno gi Antonio Rudiger mi ohinyore mi odong' kombemore piny kendo mano nomiyo ogole e pap. Guardiola noketo Ja-Brazil Gabriel Jesus okaw kare.
Christian Pulisic noduogo odonjo ne jo Chelsea ka mano miye thuolo mar bedo Ja-Amerka mokwongo tugo fainol e tuke Champions League kendo poth komedo ja pinyno mokwongo loyo e tugo ma kamano to Havertz nopoye mi ogoyo opira oko mar gol.
Weche nochako bedo maber ne City mosmos kata kamano, ne ok gitugo e yo ma gitugogago ka gipie
Ka nogo firimbi mogik, joma pako timb Chelsea ma nobiro e tugono ne mor ma tamre gi nono ni gilocho, ka koni joma ne pako City chunygi a ojog kendo ne giwuok ka gichomo paw ndege mondo gidog Manchester korgi.
Ka nopenj Guardiolo gimomiyo noloko yo ma jotuke lochogo, nowacho kama: "Kinde duto itimoga lokruok mana mondo tim olochi."
Nomedo wacho niya: "Daher wacho ni ma ne en season ma ne ber kodwa ndi.
Yo ma ne wagogo thuolo mar ariyo mar tugoni, ne gin gi counter attack achiel koa kuom Pulisic.
Gin tim ma tugo maber, to ne wapiem kodgi maber malich.
Tuchel oseromo gi City didek e thuolo mar jumbe auchiel kendo gisegoyo City didekgo te. Roman Abramovich ma a Russia kendo ma wuon tim mar Chelsea ni e kind ji ka timno tugo. Onge kiawa ni nowuoro awuoro kaka yo ma osebedogo kiwilo koch mage osekonyo timno.
E thuolo mar ariyo nonego walo gol mar ariyo to notamowa atama.
Football Kenya Federation (FKF) nolando ni tim ma biro bedo namba achiel kochopo Jun 30 e ma ibiro land nib o dhi tugo e Champions League season ma luwo e lo piny Kenya.
Ma en wach ma nowach Mei 17 2021 kendo ne ogoe sei gi CEO mar FKF Barry Otieno ka nowacho ni Jun 30 e tarik mogik ma dwarore ni ochwal nying tim e piem mar Interclub Competitions.
Bath ripodno ne wacho kama: "Riwruogwa oseyudo wach koa CAF ma chiko ni FKF ochwal nying tim ma biro gocho ne Kenya e piem mag CAF kolewo ahinya Jun 30, 2021."
FKF nowacho ni paro ma giseng'ado ni tim ma biro yudo ka tirigno okawo namba e wi timbe mamoko e ma biro e gocho e piem mag CAF Champions League, nochopie nikech tarigno biro yudo ka tarigno biro yudo ka tuke ma pacho kae pok orumo.
Ripodno nodhi nyime wacho niya: "Omiyo, bedo ni tarik mowachno biro yudo ka tuke mag FKF Premier League pok orumo nikech chochni ma tuwo mar Covid 19 okelo, riwruok mar FKF Leagues kod komiti mar Competitions Committee nobedo gi romo Mei 7, 2021 kendo ng'ado ni tim ma biro kawo namba chop tarigno, e ma ibiro ter nyinge."
Mani nyiso ni tek ahinya mondo tim mar Gor Mahia ma osekawo okombe mathoth moloyo timbe mamoko, oyud thuolo mar tugo e tuke mag CAF Champions League e season maluwo.
Tusker FC e namba achiel ka gin gi points 37 bang' tuke 17, ka AFC Leopards luwogi machiegni ka gin gi points 32 bang' tuke 15.
Kariobangi Sharks omako namba adek gi points 31 ka KCB oriwore kodgi e nambano bang' timbe ariyogo tugo tuke 16, to iluwogi gi Bandari FC ma koro namba abich ka timbe ariyogo oloyogi mana gi points ariyo kende.
K'Ogalo ma nokawo okombe season mokalo ni e thuolo mar auchiel, ka tim ma namba achiel oloyogi gi points 12, en mana ni gidong' gi tuke adek e ka gichop kwan tuke Tusker osegoyo.
Bedo ni ok nyal ti gi pab Kasarani kod Nyayo Stadium baro wi jotend FKF Premier League malich.
Mokwongo okwongo Football Kenya Federation (FKF) nosechano tiyo gi pewe ariyo madongo e pacho kaego, kaka pewe ma idhi gochie ka tuke chakore Tich Abich Mei 14 bang' bedo e yueyo kuom jumbe ma dirom abiriyio.
To Kaluwore gi Pius Methho ma e director mar Sports Kenya Director General, Paw Kasarani (Pap maduong' kod machielo e bathe kanyo miluongo ni Annex) ok bi tigo kuom thuolo ma ok tinne dwech ang'wen nikech Team Kenya tiyo kodgi e timo ikruok ne tuke mag Tokyo Olympics Games.
Mopogore gi jotugo ma ikore ne Olympics ma bathgi mokwongo biro dhi Japan Julai 5, ichano ni ibiro ti gi paw Kasarani timo tuke mag IAAF World U20 Championships ma biro chakore Agost 17-22.
Nodhi nyime wacho ni pod giwuoyo gi Migawo mar Tuke (Ministry of Sports) ka be inyalo ti gi pab Nyayo Stadium.
Metto nonyiso Standard Sports niya: "Kasarani ok nyal tigo sani nikech itiyo kode e ikruok ne piem mag Olympics. Team Kenya tiyo kode kendo ok wanyal yie mondo gimachielo odhi nyime kanyo. To chal ka gima pod ok nyal ti kode nyaka tuke mag World U20 Championships orum e dwe mar Agost. Ma e nyiso ni nochan FKF Primeier League biro manyo kamachielo mondo tukegi odhi nyime."
To ka nopenje ka be inyalo ti gi Nyayo Stadium, noko kama: "Ok daher wuoyo e wi Nyayo Stadium nikech pabno ok onego otigo e goyo upiche ma pacho kae."
Kata kamano, pod wawuoyo gi Migawo mar Tuke kendo wabo nyisou kaka weche obet.
Asekata ng'ado ne riwruokno rieko, omiyo gi ma gimanyo en thuolo mar tiyo gi pabno kod kaka gibiro tiyo kode.
To mano e gimomiyo ok daher wuoyo e wi wachno.
Bedo ni ok nyal ti gi pewe ariyo madongo e pacho kae, chuno ni riwruokno ochak manyo kuonde mamoko ma ginyalo tiyogo. Mano oriwo pewe man Narok, World Hope, Utalii kod Ruaraka Grounds ne tuke monego go Nairobi e kinde ma weche othung'ieni ka tukego onego orum Julai 14 jumbe ariyo bang' tarik mogik ma dwarore ni ochiwie nying tim mokawo namba ma biro dhi tugo CAF (Champions League.)
Chieng' Tich Abich Kariobangi Sharks norodho Kakamega Homeboyz 1-0 e paw Utalii e tukgi mokwongo bang' yueyo, ka Ruaraka ma nogo marfuk mondo kik tigo e goyo tuke ma pacho kae, otigo e goyo tuke ariyo kinyne (AFC Leopards 1-0 Nzoia Sugar kod Tusker 0-0).
Gor Mahia be nyoro a oloyo Nairobi City Stars 1-0 e paw Utalii, ka Mathare United gi Vihiga United owuok 0-0 e tugo ma nogo Ruaraka.
Kata obedo ni ker ma FKF Nick Mwendwa wacho ni onge kaka de gitim to nyaka tuke odhi mana nyime, oparo ni tukego ok bi bedo mong'ith ruok nikech pewe mitiyogo oketh gi koth ma dhi nyime chue.
Nowacho niya: "Ka nosetuonwa tiyo gi pebe man Kasarani kod Nyayo Stadium, wach tuke mag adhula oridore malich. Nonyiswa ni ok wanyal tiyo gi pebe ariyogo, omiyo biro chunowa tiyo gi pebe ma wabiro yudo."
Pebe mamokogo biro ng'uko rang'iny tukewa e yo ma jotugo biro tugogo ko ma inyisogigo e TV. To tero tukego mondo ogo oko mar Nairobi biro dwaro ni wati gi pesa mathoth."
Tim mar Gor Mahia ma nokawo okombe season mokalo a otony bang' goyo Nairobi City Stars 1-0 bang' timno dong' gi jotugo apar e tuke ma nogo e paw Utalii chieng' Jumapil.
Loch ma K'Ogalo oyudono nochwalogi mi gibedo namba auchiel ka gin gi points 22, ma gin points 12 tok Tusker ma sani okawo namba, to City Stars odong' ka gin namba 11 gi points 17.
Abdul noloyo gol e dakika mar 30 bang' Clifton Miheso riwone opira mi oloyo mayom ka ji odong' ka wuoro kama jarit gond City Stars miluongo ni Steve Njuge ne nitie.
Kata obedo ni noriemb jotuk City Starts e dakika mar 74, onge gima lich ma Gor ne nyalo timo gi dakika 16 ma nodong' kata obedo ni ne gitemo ndi to timno odagi.
E paw Wundanyi Safapaka ma nokawo okombe e higa mar 2009, noloyo Wazito ariyo kuom oling' thi (2-0) ka mano nochwalogi malo ka gia e namba 13 ma ne gintiere.
Gonde ma ne Nicholas Omondi kod ma jotuk Gor Mahia machon Lawrence Juma oloyo e bang’ timbe ariyogo a e yueyo, noromo miyo Kennedy Odhiambo loch mar abich e tukego.
Lojno nomiyo timno ma be iluongo Batoto ba Mungu ochorore nyime mi obedo namba ochiko ka gin gi points 19 ka koni to tim mar Wazito odok chien mi obedo namba abiriyio ka gin gi points 22.
E paw Ruaraka Mathare United ma sani oywayo boto ne ok olore gol moro amora gi tim mar Vihiga United.
Tim mar Kabras Sugar ma higa mokalo notieko tuke League ka gin namba ariyo, ibiro lim gi tim ma isiro gi Kenyatta University miluongo ni Blak Blad e pab Kakamega Showground ka gin gi geno ni gibiro dhi nyime timo maber e piem mar laro okombe ma kindeni. Kabras nigi points 15 kendo nambagi ni ber moloyo timno.
Tim mar Menengai Oilers biro tugo gi mar Strathmore Leos e taon ma Nakuru ka mano e tugo mogik mibiro go chieng'no, ka timbe ma luwogi biro kwongo gochonegi: Menengai Oilers will play Strathmore Leos in Nakuru in the final match of the day with Nondies, Nakuru, Kenya Harlequin kod Impala.
Ka mago dhi nyime, KRU oyawo nafas ma timbe nyalo kawogi jotugo e yor hola (loan transfer window) ka pok ochak tuke mag Kenya Cup.
Thuolo mar timo kamano nochokore Mei 26 kendo biro dhi nyime nyaka Jun 4.
Seche ma koro wadwa chako tuke mag Kenya Cup League ma oriko ne ochwal nyime, komiti mar tukegi oyawo thuolo ma timbe nyalo yudo kata holo jotugo manyien e timbegi.
Thuolono biro chakore Mei 26, 2021 nyaka Jun, 4 2021.
Barua ma ne Thomas Odundo ondikoo ma chop sani e CEO ma kojolo mar Kenya Rugby Union wacho kama: "Chike ma tayo weche yudo jotugo e yor kojolo kata yor loan, (chik namba 14.8 kod mamoko) ibiro tigo kendo dwarore ni timbe oluw chikego."
Benjamin Ayimba ma omi luor ahinya e piny Kenya ne chano mar chako academy mar tugo rugby e alwora mar Nyanza.
Seche ma Kenya pod odhier nono gi tho Benjamin Ayimba ma chon ne tugo ne Kenya Sevens kendo koch mang'ula mar rugby, osenyeny e lela ni ne en gi gombo mar gero academy mar rugby ne joma tindo e gwenge mag Nyanza.
Koch mar Kenya Lioness, Felix Oloo nowuoyo e wi gombo ma ne Ayimba nigono kowacho ni Ayimba nosechako sumo paro kuome mondo ochak tim mar joma tindo alwora mar Western kenya kendo mano ne nyalo miyo joma nigi talanta mar tugono oyudre kowuok e gwengego.
Oloo nowacho ni Ayimba ne gombo ni academy ma kamano obedie e alwora mar Western Kenya mana kaka Nakuru Athletic Club kod Impala Club ma ni Nairobi nigi gima kamano.
Nowuoyo gi The Standard Sports koywago Ayimba kendo kowacho niya: "Mano e ma ne en gombo Ayimba bang' were gi ritaya e weche tuke ma pacho ka, kendo ne kendo nonego wariwre e timo kamano."
Oloo ma bende kinde mokalo nogocho ne timb Kenya e pinje maoko nomedo wacho kama: "Ne en koch maber ma ne rakore gi weche ka ok oluor, kendo ne en gi yore mag loso weche e kind jotuke ma ne miyo gitugone maber."
Oloo ma ikore tero tim mar Kenya Lionesses e piem mag Tokyo Olympics ma 2020, nowacho ni doher luwo ranyisi Ayimba ma nokonyo piny Kenya okwongo oloyo okombe mar piny mangima e higa mar 2016 e tuke mag Singapore Sevens.
Ne owacho kama: "Anene kaka ng'at moketona ranyisi maber monego aluw odamoge, to kaka sani ma oyiera mondo atiek timb pacho kae, en gombona atim kaka notimo ka akonyo timb wakeyni oyud mich milaro e piny ngima."
Koch mar Menengai Oilers, Gibson Weru nowacho ni Ayimba nomiyo tuk rugby ma pacho kae ong'ere e piny mangima.
Nowacho ni noyudo thuolo mar tugo gi Ayimba ka gitugo ne tim ma pacho kae kinde ma ne gidhiga gocho gi timbe mag pinje mamoko, to higni moko bang'e Ayimba noidho ngas mobedo koch ma tiego tim ma ne entiere.
Koch ma Impala RFC, Milton Ocholla nopako Ayimba kaka jalweny wadgi ma chuny mar kendo ma ne Ayimba nigo nomiyo timbe oloyo okombe mar Singapore Sevens.
Liend Benjamin Ayimba ma chon ne en koch mar Rugby Sevens biro kawo omenda ma dirom milion 2.7.
Pesano biro konyo chulo gop osiptal ma dirom milion 1.7 to siling' milion achiel modong' ibiro tigo e weche mag liel.
Joseph Ayimba ma Ayimba luongo ni wuon-gi kaachiel gi Oscar Osir ma wuoyo e lo joodno nowacho ni ibiro ik ringre Ayimba bang' jumbe ariyo.
Joodno okwayo joma chunygi ni thuolo ochiw kony ma biro miyo giyud yot e weche ik.
Ayimba ma notho ka jahigni 44 ne nigi tuwo maleria mager miluongo ni celebral malaria, kendo tuono nomiyo olal e wang' ji chakre chak 2021.
Jood Ayimbo nochiwo ripot e wi wach tuone Mei 9,
Ne oter Ayimba e Kenyatta National Hospital (KNH) e kare ma Private Wing.
Bang' weyo kuom thuolo machuok tiego jotuk rugby ma piny Kenya moting'o ji 15, Ayimba nobedo koch mar tim moting'o jotugo abiriyo (Sevens) e kind higa mar 2006 kod 2011. E higa mar 2009 timno nohango tugo e fainol ma World Series ma notim Adelaide, Australia. E higa achielno, nochako okonyo tim mar Shujaa ohang ochop e semi fainol mar tuk Rugby World Cup Sevens ma notim Dubai.
Kinde mar ariyo ma nobedoe koch mar Kenya Sevens ne en e kind higa mar 2015-16 kendo nochwalo timno mi ochopo e Olympics ma 2016 ma notim Rio de Janeiro e piny Brazil, ka mano e kinde mokwongo ma timno nochopo e piemnoendo.
E higa mar 2016, Ayimba kod timno notimo gi ma pok notimorega nyaka nene ka ne giloyo okombe mar World Series bang' timb Kenya rodho timb Fiji 30-7 e tuke fainal ma Singapore Sevens ma 2016.
E timbe ma tugo pacho kae, nojatiego Kenya Harlequins (ka en jalup coach), Mean Machine kod Homeboyz.
Ayimba ibiro par e buge histori kaka jal ma noloyo okombe mar Singapore Sevens ma 2016 kuom rodho Fiji 30-7 to mano nomiyo okombe ma ji olap dhogi chuerneno odonjo e pacho kae.
Mano gima tek timo.
Be ing'eyo ni yo ma ne Ayimba otayogo tuke rugby inyalo pim gi yo ma Muma lerogo kaka Jo-Israel nowuokgo Misri?
Samoro ok ing'eyo mano. Gima Jo-Kenya mang'eny parogo Ayimba kiweyo lochne ma Singapore, en ni noteng' lwete mogo e higa mar 2011 koweyo bedo koch mar tim mar Sevens.
Achiel koum jopuonj ma nopuonje nowacho ni Ayimba notemo tuke duto ma noriwo e nyime, kendo ne en nyathi skund Olympic Primary School man Nairobi.
Bang' tieko sombe Olympic, Ayimba nodhi Maseno School man Nyanza, kama noromoe gi japuonj miluongo ni Jeam Agutu ma e kindeno ne Deputy Principal ma Maseno School.
Ayimbe ne en nyathi modimbore kendo ne yot fwenyo ni nodhi bedo ng'at maber.
Ne en gi mijing'o kendo nochodore mar locho kata ang'o timre, ma gin kido ma ne en-go chakre tinne nyaka bang'e ka koro en rawera.
Ne en gi gik moko duto ma ne dwarore ka ne Richard Omwela ma ne en jakom mar Kenya Rugby Union (KRU) oduoke e tij bedo koch e tugo ma ne ohero kendo olonyie matek. Gima notimo Hong Kong kod loch ma ne giyudo Singapore nonyiso adier ni ong'eyo gima otimo.
E kinde ma ne otugo, gima noketoga e pache ne en locho, to ahinya ahinya ka ne ochopo e fainol ma kamago e giko higni mag 1990.
Joma ohero tuke mag rugby e piny Kenya kaachiel kod jomamoko mohero weche tuke nyoro nobuok ahinya bang' winjo ni thuond Shujaa, Benjamin Ayimba tho okawo chieng' Tich Abich gotieno bang' bedo gi tuwo mar cerebral malaria kuom kinde. Notho kojahigni 44.
Tho Ayimba, ma nothuthni mondo ong'ere kaka koch mar rugby mosetimie maber mokalo e pacho kae, nomiyo ji dabal ochoro yuakgi ka gitiyo gi yor mbui (social media) ka mano en gima iwuoyie chiegni kamoro amora.
Ripod ma Oscar Osir, jal ma wuoyo e wi lo joodno, ne wacho kama: "Weche ma korgi tek ma osebedo ka tuoyo Ayimba dweche matin mokalo, e ma onege.
Joode kaachiel gi osiepe de her goyonu erokamano uduto ma usebedo kulemone kendo kusirogi gi jip kod omenda.
Ayimba ma kinde mokalo nobedo kaptain mar Kenya Sevens kod Fifteens, ne humbe oduogo ong'ere e piny mangima e higa mar 2016 ka yo ma notiyogo nomiyo timbe olocho e laro okombe ma Singapore Sevens.
Shujaa nomako dho ji ka ne gidiemo Fiji aduwa (30-7) ka mano miyo piny Kenya loyo mich mar World Seven Series kinde mokwongo nyaka ne piny chakre. Mano notimore ka noduog Ayimba mondo obed koch mar timb pacho kae bang' ka noseriembe kinde mokalo.
Kochakore gi ker Uhuru Kenyatta nyaka jatend joma kwedo sirkal migosi Raila Odinga, kaachiel kod jakom Kenya Rugby Union Oduor Gangla, koch ma Shujaa Innocent 'Namcos' Simiyu, kaptein Andrew Amonde, kod japuonjne machon ma be notiege e tuke rugby e skund Maseno School Milton Nyangaga, jogi duto nowacho ni Ayimba nochodore ne tugono gadiera.
Simiyu ma ne ochako tiego Shujaa bang' Ayimba kendo ma ne tugo e timb Ayimba, noyuage kojiwo sirkal ni oyike kaka iiko jotelo madongo e pacho kae.
Simiyu ma ne ochako tiego Shujaa bang' Ayimba e higa mar 2016 nowuoyo gi Standard Sport kowacho kama: "Litna ndi ni Benja otho. Nohero tuk rugby ahinya kendo nochodorega ne tugono. Ne en jatugo ma ne dhi tugoga oko mar pacho kae, ne en kaptain, kendo koch. Joher tuke rugby kod piny Kenya olalo ng'at maduong' miwuoro.
Seche ma chal ka magi e ma sirkal onego ochiwre mondo oyik Ayimba e yo ma iikogo jotelo madongo ma pacho kae.
Kiwacho adier, mano e kit iko monego oikego, kata oike e yo ma nyiso ni nochiwore gi ngimane te tiyo ne Kenya.
Onge kiawa moro amoro ni nochodore ne tugoni.
Ker Uhuru Kenyatta mor bang' neno jotugo mag Kenya 7s kopangore e lain e State House kendo omosore gi koch Benjamin Ayimba e higa mar 2016.
Omedo kama, "Aparo kaka bang' tieko skul sekondar ne ariwora gi tim mar piny, kendo Benja ema ne en kapten. Ne otiegowa kendo ne okonyowa chopo kama watugo gi pinje maoko."
Ne en kapten mong'eyo jiwo ji to ka ne obedo koch, an ema nabedo kapten mokwongo e bwoye.
Higano ne watimo maber ahinya kendo ne wachopo e kidieny mogik mag tuke ma ne otim Adelaide.
Ne okonyowa mondo kik watim gik moko kaka ji timo to kar mano wabed gi paro manyien.
Ne nitie paro monya ni wan guogi mocha, to mano e paro ma noloko ka nomiyo wapiem gi jotugo madongo.
Jakom mar KRU, Oduor Gangla nowacho kama, "Benjamin ne en jatugo madier, ne ojiwo ji e pap kod oko mar pap."
E kinde ariyo machuok ma Benjamin ne obedogo koch Shujaa, ne obedo gi osiepe kod joma kwede nikech ne ok ohero oyuma sa tugo.
Kata obedo ni Ayimba ne en koch jomoko ohero to jomoko be ne kwede, Amonde kwane kaka ng'at ma nokelo lokruok.
Nitie kinde ma ne ochwanyor gi jotend KRU to mano ne omiyo oriembe tich e higa mar 2011 kod 2016.
E higa mar 2011, ne oriemb Ayimba tich bang' kwedo kaka nochan jotugo madongo e tim e tugo mar Safari Sevens tournament, to mano be e gima notimorene e higa mar 2016 bang' weche ma ne obagni e tuke Olimpiks ma ne otim Rio.
Amonde nowacho kama, "Ayimba ne ng'at makende ahinya. Ne en jatuk rugby ne piny Kenya kendo oweyonwa ratiro ma nyisowa yo monego waluw e kinde mabiro. Ayimba ne otimo ma kore ma onyisowa yo, koro en ting'wa neno ni wamoro chunye ka en e polo. Waduto wakuyo ni ng'at maber otho ka ndalone podi."
Odhi nyime wacho ni, "Aparo ni Benja ne ok en aena jatugo. Ne ochiwo gike te ne tugo. Aparo ni en achiel kuom joma okelo lokruoge e tugo mar rugby. Jotugo mar rugby biro dhi nyime pare nyaka chieng' nikech ne omiyo gichopo kama onge ng'at ma ne osechope kodgi kendo ne otimo gik mang'eny mabeyo."
Ka ne pok gilocho e tugo e ma ne gidhi Singapore, ne oyudo ka Ayimba osetoleno tim mar Kenya e tugo ma ne gihango dhiye mar World seris finals ma ne otim Adelaide e higa mar 2009 kod semifinals mane otimore Dubai e higa mar 2009 e tugo miluongo ni Rugby World Cup Sevens.
Ayimba ong'ere ahinya nikech tugo ma ne otimore Singapore kama ne ogoyoe winy adek gi kidi achiel e ndalo machuok ma ne obedogo koch.
Mokwongo, ne otayo tim mar rugby mi giyudo otiko mar dhi Rio e Olimpiks kendo ibiro pare kaka ng'at ma ne omiyo rowere mang'eny oyudo thuolo mar tugo rugby e pinje maoko.
Bende, ka ne Felix Ochieng' owuok e higa mar 2015, Ayimba ne okawo kare to mano ne okelo gueth ne tim bang' bedo gi chandruoge e tuke ma ne otimore 2014/2015 ma ne ok gitimoe maber ahinya.
Kata kamano, duoke ne ok orumo maber ruok nikech ne ok odhi e tuke Olimpiks mane otim Rio, 2016 kama Kenya ne obedoe namba apar gachiel, kata kamano, ne oduogo otayo timno e bedo joloch mag Safari Sevens.
Ayimba ma ne jatugo mang'ula, ne otemo chiegni tuke te ka ne pod en Olympic Primary School, Nairobi, to bang'e ne ochako tugo rugby ka en Maseno School.
Nyangaga ema nopuonjo Ayimba tugo rugby ka en Maseno e higa mar 1991 nyaka 1994, to bang'e japuonjrene ne obedo koch maber moloye.
Nyangaga wacho kama, "An ema ne apuonjo Benjamin tugo rugby. Ne ok ong'eyo tugo rugby maber, kata kamano, ne en koch maber moloya. En gimarach ahinya ni otho. Walalo ng'at maduong'."
Kata kamano, ibopar Ayimba kaka ng'at ma ne oloso mise mar rugby e piny Kenya bang' tiego jotugo mang'eny ma moko kuomgi nodhi kata mana e tuke moriwo pinje.
Samuel Oliech, Donald Aluoch, Robert Aringo, Nelson Oyoo, Jeffrey Oluoch, Alvin Otieno, Samuel Motari, Alex Olaba kod Frank Wanyama gin joma Ayimba ne omiyo gidhi e tukegi mokwongo moriwo pinje e higa 2015/2016.
Kuom timo kamano, Ayimba ne omiyo obedo mayot wilo jotugo ka gin Shujaa sama ne kinde ochopo mondo ji kaka Humphrey Khayange, Collins Injera, Dennis Ombachi kod Andrew Amonde owe tugo rugby.
Sama Ayimba ne tuo marach kendo kedo ne ngimane e osiptal, joode ne thuthni choko pesa mar chulo bill mar osiptal ma ne iwacho ni nyalo romo milion 1.7.
Ne ji pok onene kowuotho e lela chakre higa chakre.
Ayimba ne otugo ne tim mar Impala kaka ng'at ma mako chien e higa mar 1995 bang' tieko somo kendo nodhi bedo kapten mar Red Shirts mi giloyo Okombe Kenya ariyo, Enterprise Cups kod Floodlit tournaments ma ne otimore higa mar 2000 kod 2001.
Bende ne okonyo tim loyo National Sevens Circuit e kind higni mag 1999 kod 2001.
Bang'e ne omiyo Jo-Kenya olocho e Nondescripts e higa mar 2002 kae to ne e higa ma ne oluwo, ne oriwore gi Cornish Pirates mar jo Ingresa.
Ka ne pok obedo koch, Ayimba ne otugo ne Shujaa e Tuke Commonwealth mane otim e higa mar 1998, 2002 kod 2006, bende ne otugo e tuke mag Rugby Wold Cup Sevens ma ne otimore Argentina e higa mar 2001 kod Hong Kong e higa mar 2005.
Bende, ne obed koch kod jatugo ne tim mar Simbas kuom kinde machuok eka bang'e obedo koch mar Shujaa e kind higa mar 2006 nyaka 2011 kokawo kar Bill Githinji ma ne en koch mare ka en Impala.
Ker machon Mwai Kibaki ne omiye mich miluongo ni Order of the Grand Warrior (OGW) nikech gik mabeyo ma ne otimo.
Bende, iparo Ayimba kaka achiel kuom joma nokelo e pinywa tuke mong'ere kaka Masaku 7s, Meru7s, kod Kitui 7s.
Chenro ma Paul Odera nigo mar tero tim mar Kenya Simbas e tukgi mokwongo mar Rugby World Cup
Paul Odera, ma en koch maduong' mar Kenya Simbas, nigi geno ni Kenya nyalo dhi e tukgi mokwongo mar Rugby World Cup ma idhi tim France e higa mar 2022.
Kata obedo ni chike moket mag Covid-19 chuno ni jotugo 102 mane oyier mondo otug e tim ma oting'o jotuk rugby 15 mondo otiegre e yor vidio, Odera pod paro ni onge gima nyalo geng'ogi po nono ni gi gichako tiyo gi paro moko mane oloso mondo okonyogi locho.
Odera neno ni ka giritore, gibedo gi luor, joratiro, sinani, telo ma maber kod chuny mar kedo, mano biro konyo tim mar Simbas chopo France e higa mar 2023.
Odera nonyiso World Rugby kama, "Tugo e World Cupe piny France en gima lich ahinya kuomwa moloyo tugo atuga rugby."
Odhi nyime wacho ni, "Wan wakawo tugono kaka gima riwo piny, ma kelo ogendni duto, dhoudi, kod ji moa e grube mopogore opogore kanyachiel mondo piny ochak bedo gi yie kuom ji."
"Gima chwala en hera ma aherogo tugo to herano ema adwaro ni jotugo obedgo kod joma tiyo koda kaka koch e Kenya Rugby Union kaka riwruok."
Nowacho kama, "Waloko pinyni kokalo kuom tugo mar rugby kendo wadhi locho e pap kod oko mar pap."
Simbas dhi tugo gi tugo gi Senegal kod Zambia e dwe mar Julai Nairobi e Pool B e kare mar ariyo mar African qualification for RWC 2023.
Kenya osebedo ka locho e tuke ma gisebedego gi Senegal to Zambia noloyogi mana dichiel higni 41 mokalo.
Kata kamano, Simba pok opiem e tugo moro amora chakre ne giloch e Victoria Cup kama ne giloyo Zimbabwe Septemba higa mar 2019, to tuke mag piem mitimo ei Kenya ne ochung e dwe mar Mach nikech tuo mokwako piny.
To kata obedo ni ariyo kuom timbe adekgo biro dhi e okang' mar ariyo mar piem, Odera wacho ni tim mare biro hinyore ka ok gitugo tuke mitiegruokgo.
Lek ma Kenya nigago mar tugo rugby e World Cup ne chiegni timore higni adek mokalo ka ne timno olocho kaka Afrika 2 e tugo ma ne otim Marseille.
Kata kamano, lekno ne olal nono ka ne Simbas orem e tuke adek ma ne gitimo milambo mar France ma ne ologi gi Canada, Hong Kong kod Germany.
Odera kaachiel gi Jo Kenya ong'eyo kaka en gima yot locho kendo omiyo koch temo matek monod tim odhi otug France kaka Afrika 1, to mano lek ma oparo ni ginyalo chopo.
Locho mane tim mar Kenya U20 oloyogo Namibia mondo gidhi e piem mar World Rugby U20 Trophy 2019, ne ojiwo ahinya Odera kendo koro oneno ni Simbas nyalo locho kamano ka gitimo dongruok e kuonde madongo ahinya mag tugo kaka gipangore, gweyo opira kod mecho.
Nowacho kama, "Wadwaro loko pinywa, yo ma jotelo lochogo kod kaka ji nenowa, kendo jiwo hera manie kind Jo Kenya kokalo kuom tugo mar rugby."
Innocent Simiyu ne owacho kama: Waikore ne tuke Olimpiks
Koch maduong' mar Kenya Sevens nigadier ni Shujaa biro bedo moikore ne tuke Olimpiks e piny Tokyo ka tukego ochakore Julai 23.
Ka ne owuoyo bang' tayo tim mar piny mar rugby Sevens mobedo namba ariyo e tuke mane okawo jumbe ariyo miluongo ni Rugby Africa Solidarity Camp mini-friendly ma ne otim South Africa, Simiyu ne owacho ni tim mare dhi rieyo nyawogi ka pok gighi Tokyo.
Simiyu nowacho ni, "Wamor gi kaka tim osetugo e tuke adek mitiegruokgo ne Olimpiks. Dwach maduong' osebedo ikore ne tugo nikech ne wakawo ndalo mogwaro ka ok watug nikech Covid-19."
Omedo wacho ni, "Onego wabed moikore e yore duto kaka pogruok, piem mag mayo ng'ato opira kod gwecho. Mago e kuonde ma osebedo ka chandowa to wadwaro ni watim maber kuondego."
Shujaa ne obedo namba ariyo e tielo mar ariyo mar tuke Rugby Africa Solidarity Sevens ma ne orumo Jumapil e Markötter Stadium, Stellenbosch man South Africa.
Shujaa ma ne tiyo tugono kaka yorgi mar ikruok ne tuke Olimpiks ma dhi Tokyo, ne olo gi South Africa ma ne oyudo alama 31 to gin 5 e tugo mogik mane okawo ndalo ariyo.
Koro mae en tieng' mar ang'wen moluwore ma Blitzboks oloyo jo Kenya e tugo.
Koch nowacho ni pachgi sani nitie kuom tuke miikruogo ne Olimpiks ma dhi timore USA dwe manyien.
Nikech koro tuke Olimpiks midhi tim Tokyo koro okayo machiegni, Quest for Gold Sevens nolando ni tim mag joma chwo kod tim mag joma nyiri biro piem e tugo madhi timore e paw Dignity Health Sports Park man Los Angeles, dwe mar Jun 25-26.
Kenya biro chako timo ikore e chak dwe ka pok Quest for Gold 7s ochopo. USA, Argentina, Samoa kod Korea osewacho ni gidhi betie e tugono.
Nowacho kama, "Wan to biro dwarore ni wadog dala mondo wadhi nyime ikore ne Olimpiks to wageno ni ka wachopo Los Angeles, biro yudo ka wasemedo goyo okang' kendo waikore timo maber e tuke Olimpiks."
"Sirkal biro dhi nyime sirowa to wan be onego wadhi nyime tiyo matek kendo bero tugowa."
Jacob Onjee ma en jatugo mar KCB e jatugo kende ma nigi kiawa e wi tugo midhi tim Amerka nikech tiende ma koracham ne ohinyore ka en South Africa.
Bende, tim mar Sevens mar joma mine miluongo ni Kenya Lionesses owacho ni gin be gidhi Amerka e tuke miikruokgo ne Olimpiks.
Nikech thoth tim ma dhi tugogo niga e HSBC World Rugby Sevens Series, mano miyo tugo ma gidhiyeno bedo ikruok maber ne Olimpiks ma dhi timore Tokyo.
Jopuonjre adek mag Nakuru High School nigi geno mar bedo jotugo mag rugby bang' tieko penj mar KCSE.
Koa gi koracham, Michael Denga, Brian Njoroge kod Moses Furore ka gin Nakuru High School tarik 13 Mei, 2013.
Jopuonjre adekgo ne okonyo Nakuru High School bedo joloch mag tuke rugby miluongo ni East Africa Schools Games, kendo ne gikalo penj mar KCSE 2020 ka giyudo alama mar 'A' e somo mopogore opogogore kendo gidwaro ni gibed jotugo madongo mag rugby.
Kata obedo ni ne gin jotugo madongo e tim margi mar skul, gin e yo mar bedo gi tije madongo ka luwore gi gik ma gisomo e yunivasiti ma gintiere.
Brian Njoroge (ng'at mar aboro), Michael Denga (diere) kod Moses Furore oikore chako ngima manyien e sombgi bang' kalo maber penj mar KCSE, to mano ne omiyo jatend skundgi, Mike Yator ma be en en jatelo mar rugby e alworano, okwayo joma yiero jotuk rugby mar piny mondo opar ji adekgo kaka joma nyalo bedo jotugo e kinde mabiro.
Yotor ne owacho niya, "Ne gitimo maber e pap kod penj. Daher kwayo koch mar tim mar piny mondo omigi thuolo mar bedo e tim sama gisomo e yunivasiti."
Ji adekgo ma gin Njoroge, Denga kod Furore, duto johigni 18 to ne giyudo alama mar A (81 points), A- (76 points) kod B+ (68 points) to gidwaro somo Civil Engineering, Marine Engineering and Chik.
Gimiwuoro en ni giduto ne giyudo maks mokalo 300 e penj mar KCPE ka Njoroge noyudo 380, Denga 368 to Furore 351.
Kata obedo ni giduto ne gitimo maber e penj, giduto ok gidwar weyo tugo rugby.
Gigeno ni gibiro dhi nyime tugo ka gin e yunivasiti kendo gigombo ni oyiergi gidonj e tim mar National Sevens kod tim mar Fifteens.
Njoroge mane ne oyudo As abich e Kwano, Physics, Chemistry, Geography kod Art and Designs, wacho kama: "Rugby en chiemba ma odiechieng' kodiechieng' to obiro siko kamano nyaka ka an e yunivasiti."
Denga ma kapten mokwongo e skundno, wacho ni tugono ema nokonye timo maber e penj.
Owacho kama, "Dine bed ni ok atug rugby, ok apar ka dine ayudo alama ma ne ayudo e penjni.
Mano en nikech ne atiyo gi weche ma ne ijiwowago e rugby sama an e klas to mano ne konya mondo atem matek kik adong' chien gi kama ji osesomo e klas, to mano emomiyo abedo kapten mokwongo timo maber e penj.
Furore ma dwaro somo Chik e Yunivasiti mar Nairobi, nogoyo erokamano ne Felix Oloo ma en koch mar Kenya Lionesses nikech ne otiegogi kendo puonjogi sama ne gitiegore e Nakuru RFC Development Program ndalo ma pod ne en New Life School Academy mantie Nakuru Municipality.
Furore nonyiso The Standard Sports ni, "Mano e kama ne achokoe tugo rugby katin kapod an en e skund praimari kendo natimo dongruok ma abedo jatugo maber ne tim mar skundwa."
Ji adekgo ne nie Nakuru RFC development ma ne olimo United Kingdom e higa mar 2015, Kigali, Rwanda e higa mar 2018 kod Jinja, Uganda e higa mar 2019 e tuke mag junior rugby championships.
E piny United Kingdom kama ne gintie e Nyasi mag Rugby, Nakuru RFC III ne obedo namba ariyo, ne gilocho e tuke mag Rwanda Connect to Africa Rugby Championships e higa mar 2018, kae to higa manoluwo (2019), ne gibedo namba ariyo e tuke mag Jinja Connect to Africa Rugby Championships.
Ne giwacho ni gik ma ne gineno ne omiyo puonj moko mokonyo ngimagi kendo ne gigoyo erokamano ne japuonjgi maduong', Yator kod koch margi Reynold Kaunda.
Yator ne owacho ni ji adekgo oweyo rekod ma ibiro luw gi jotugo mang'eny e kinde mabiro e bwo koch mopogore opogore.
Yator, ma bende ong'eye olony e bedo koch ma rugby, ne owacho kama, "Magi gin weche maber e wi rugby to bende giriwo ripot mabeyo mag penj ma jotugo mang'eny biro dwaro luwo ranyisi margi."
Rowerego rito mondo oyiergi gi Joint Universities Academic Board(JAB) mondo giyud thuolo mar somo gima gidwaro.
Shujaa obedo namba ariyo e tugo mar Rugby Africa Solidarity 7s.
Tim mar Kenya Sevens miluongo ni Shujaa ne obedo namba ariyo e tielo mar ariyo mar Rugby Africa Solidarity Sevens ma ne orumo chieng' Ngeso e Markötter Stadium, Stellenbosch man South Africa.
Shujaa ma ne tiyo tugono kaka yorgi mar ikruok ne tuke Olimpiks ma dhi Tokyo, ne olo gi South Africa ma ne oyudo alama 31 to gin 5 e tugo mogik mane okawo ndalo ariyo. Ma koro ndalo mar ang'wen ma Blitzboks oloyo Kenya e tuke moluwore.
South Africa 1 ne olocho kokalo kuom Sako Makata ma ne ogweyo opira kae to oringo ka pok Selvyn Davids ochoro yombo margi gi 12-0 bang' gweyo matek opira.
Selvyn Davids ne ogweyone Angelo Davids ma ni koracham mar pap mondo otem kendo mar adek kae to Angelo ne ogwecho maber mi giyudo 24-0.
Alvin Otieno ne otemo loko weche ne Kenya kata kamano Muller du Preez noyudo opira e tielo mogik ma olocho mi gitieko gi 31-5.
E tugo ma ne otim motelo, Billy Odhiambo ne okonyo Jo Kenya loyo Uganda gi 31-7.
Herman Humwa, Daniel Taabu kod Bush Mwale ne omiyo Kenya olocho mar adek e tugono.
Shujaa koro ochomo pachgi ne tugo mogik ma giikorego ne Olimpik e piny Amerka.
Tugo mar Rugby Africa Sevens ne ochalo kaka yor tiegruok moriwo tuke ariyo ma ne otim South Africa, kod pinje kaka Uganda, Zimbabwe kod Kenya ko pok tuke mabiro nyime kae ochopo.
Shujaa ne ochako gi liet tugo mar Rugby Africa Solidarity Sevens friendly tournament ka giloyo Uganda gi alama 31 kuom 7 e paw Markötter Stadium man Stellenbosch chieng' Jumapil.
Billy Odhiambo nolocho ne Kenya to Herman Humwa, Daniel Taabu kod Bush Mwale ne omiyo Kenya olocho e tuke adek kuom tuke adek mosetimore South Africa.
Kenya nomondo telo gi alama 5 e dakika mokwongo okwongo mag tugo sama Odhiambo noringo gi opira e kona koracham kae to Humwa okawo opira motamo jo Uganda maye.
Odhiambo ne omiyo giyudo alama mar 12 bang' ka Tony Omondi omiye opira. Collins Injera ne opaso opira ne Odhiambo ma ne onge omako kae to oringogo nyaka e lain momiyo Kenya loch mar ariyo e tugono.
Shujaa bang'e nolocho bang' Herman Humwa ringo gi opira e lain ma giyudo alama mar 19 bang' Omondi konyo e yudo ma ne okwongo.
Uganda ne bang'e oduogo oyudo loch sama Nobert Okeny noringo mokalo jo Kenya kendo mano nomiyo giyudo alama koriw gi ma Tim Kisiga noyudo ma miyo Uganda bedo gi alama 7 to Kenya, 19.
E tielo mogik mar tugo, Daniel Taabu kod Bush Mwalw ne omedo Kenya loch ma gitiekogo ka Kenya ne olocho gi alama 31 Uganda oyudo 7.
Kenya biro duogo tugo gi South Africa 1.
Jotugo mag rugby ma ne somo Maseno School oyudo thuolo mar dhi e yunivasiti bang' kalo penj mar KCSE.
Maseno School ma ema gin ga joloch mag rugby e piem mag skunde e piny Kenya, okowo jotugoge te e yunivasiti.
Jotugo 21 e skul ma nitie Kisumuno ne oyudo alama mar C+ e penj mar KCSE ma ne ochiw dwokogi Wuok Tich.
Paul Nyamita ma en koch mar rugby e Maseno School, ne onyiso The Standard Sports ni omor ahinya gi jotugoge 21 mane nie tim mag 7s kod 15s mar skul.
Nyamita ne owacho kama, "Covid-19 ne okethnwa tugo, penj to ne wakalo. Jotugo meka mag rugby dhi e yunivasiti. Amor ahinya ni atiyo e skul majaberni."
Jotugo ariyo ne oyudo A-, adek noyudo B+, abich noyudo B, abiriyo ne oyudo B- to modong' ne oyudo C+.
Jotugo mang'ula Peter Ogoti kod Agoro Mitch ne oyudo A- ka Jack Mungala, Emmanuel Odhiambo kod Samwel Oketch ne oyudo B+.
Maseno School ema noyombo skunde mantie Kisumu Kaonti ka ne giyudo mean mar 9.58 kendo jopuonjre 448 kuom 462 oyudo C+ ka dhi malo manyiso ni gidhi e yunivasiti. Jopuonjre 24 noyudo 'A' to jopuonjre 121 ne oyudo A-.
Maseno School oselocho nyadi bich national rugby 7s champions kendo ne giikore ne tuke mag Nyanza Regional Secondary School Games ka ne tuo mar korona osieko ma miyo okombe ma 2020 obayogi.
Kata kamano, Nyamita ne onyiso jotugo mage ni gigol pachgi e rugby to kar mano gichak somo, to mano nokelo nyak maber.
Nyamita ma ondiko buge mag English Demystified Revision Paper 1,2 and 3 nowacho niya, "Bang' fwenyo ni Covid-19 dhi chocho tuko e Kenya kod piny mangima, ne anyiso jotuga maga mondo giket pachgi e somo. To mano e gima ne gitimo. Amor ma akiya ni awach nang'o."
Elly Ajowi ma en jaloch mag piem mag joma ojiny e Africa Zone Three wacho ni National Boxing Team biro temo matek ahinya e tugo mar Konstantin Korotkov Memorial International Tournament ma dhi timore e taon mar Khabarovsk, Russia kochakore Wuok Tich.
Tugono ma dhi kawo odiechienge ochiko kochakore Wuok Tich nyaka tarik 16 Mei, dhi bedo gi pinje mang'eny ma timoga tugoga tuke adhong' kod pinje adek e Afrika ma gin Kenya, Morocco kod Algeria.
Bang' bedo namba achiel e piem mar Africa Zone Three Boxing Championships ma ne otim dwe mar Mach e piny Kinshasa, Democratic Republic of Congo, Ajowi ne owacho ni timno oikore kawo namba ma ne gin go e piny ngima e higni mag 70 kod 80.
Nowacho ni piem ma dhi timore Russia dhi yawo wang'gi nikech gidhi neno joadhong' molony mowuok Europe kod piny duto to mano ne dhi ikogi ne Olimpiks ma 2020 ma dhi timore Tokyo, Japan bang' dweche ariyo gi nus.
Ajowi nonyiso Standard Sports ni, "Tuke kaka mago miyowa chir kendo gimiyowa thuolo maber mar neno tuke madongo ka pok wadhi e Olimpiks."
Joadhong' ang'wen oyier mondo odhi e Olimpiks kendo gidhi wuok kawuno gi ndege e Jomo Kenyatta International Airport.
Grup mar ji ang'wenno oriwo Ajowi, jaloch mar piem mar adhong' e Afrika 2015, Nick Okoth, Christine Ongare mane obet namba adek e Commonwealth Games flyweight kod Elizabeth Akinyi ma oyombo e kidieny mar national lightweight.
Joadhong' ang'wen-go ibiro ta gi koch adek kotelnigi gi koch maduong' Musa Benjamin kod jokony mag koch David Munuhe kod John Waweru to meneja mar tim en Linus Ouma.
Dairekta mar Boxing Federation of Kenya Communications, Duncan Kuria kod refari mar pinje ma be en jaj Nelson Otieno ne opwodh mondo owuoth gi tim.
Otieno ema biro moko tugono mana kaka notimo e tuke ma Kinshasa kod tuke mag World Military Games ma ne otim South Korea e higa mar 2015.
Otieno ne omor ni odhiale gi tich mar moko tugo Russia kendo nosingore ni odhi timo maber kar nyalone e kinde ma Confederation of African Boxing((CAB) manyo jomo ginyalo tiyogo e tuke ma dhi timore Japan.
Ne onyiso Standard Sports niya, "Wuotho kanyachiel gi tim e tuke moriwo pinje miyowa kaachiel gi jotugo chir madwarore mondo gibed gadier ni wabiro tich malong'o e tuke moriwo pinje."
Koch maduong' Musa Benjamin ne owacho ni jotugo ang'wen-go nyiso chuny maber ma onge kibaji nikech gisebet ka gitiegore kuom jumbe abich mokalo e AV Fitness Centre man Lavington, Nairobi.
Benjamin oyie ni ma ok en tugo mayot kata kamano, jotugo ang'wen-go pachgi ni kare ne tugo kendo giikore temo kar nyalogi ka pok gidhi e Olimpiks.
Nowacho kama, "Ma e tugo ma owinjore nikech omiyo jotugowa thuolo mar piem gi jomatek ka pok gidhi e Olimpiks."
Osechan mondo timno odhi e piem moro Phillipines dwe manyien, ma e piem ma gidhidhie mogik kae to gidhi Japan.
Seche ma mago timore, tim mar Morocco ma oting'o joadhong' ang'wen osechopo Russia kendo giikore ne Olimpiks.
Ji ang'wen-go gin featherweight Mohammed Hammoud, welterweight Abdelahaq Nadir, light heavyweight Mohammed Assaghir kod heavyweight Youness Baala.
Otieno ma Ja Kenya oyier kaka refarii maber mogik e tuk adhong' ma ne otimore Russia
Nelson Otieno ma en ja Kenya ma refarii e tuke moriwo pinje, ne oyier kaka achiel kuom refarii mabeyo mogik e tuke mag Konstatin Korotkov Memorial International Boxing Championships ma ne orumo Russia giko jumani.
Otieno ma ne e refarii kende ma ja Afrika ne ochung'ne tuke abiriyo e tugo ma ne okawo odiechienge ochiko, ka tugo mogik ne en mar semifinal featherweight e kind Tomo Tsuboi ma wuok Japan kod Umoid Rystamnov mar Azerbaijan.
E kinde mokalo, Otieno ne ochung'ne Africa Zone Three Boxing Championships ma ne otim Kinshasa, the Democratic Republic of Congo e dwe mar Mach bang' bedoe e World Military Games mane otim South Korea e higa mar 2015.
Otieno nonyiso Standard Sports kama, "Ma en thuolo makende ne an kod Kenya to wageno dhi nyime kama e tuke moriwo pinje e kinde mabiro."
Pinje adek mag Afrika ne odhi e tugono ma gin: Kenya, Morocco kod Algeria.
Kenya e piny kende mar Afrika ma ne ogolo refarii ma ne ochung'ne tugono.
Ji ma nie pap mar Lenina International Sports Complex-Stadium ne ochung' ka gimiyo Otieno luor kendo Jo Kenya ariyo ne oyudo mich.
Jogo oriwo 2015 Africa Boxing Championships lightweight (kilo 60) Gold medallist Nick 'Commander' Okoth kod jaloch nyadiriyo mar Olympian kod Africa Zone Three super heavyweight (kilo mokalo 91) Gold medalist Elly Ajowi.
Ne olo Okoth e piem mar featherweight (kilo 57) semifinals gi ja Russia miluongo ni Ovik Oganisyan to Ajowi ne olo e piem mar quarterfinal gi Madiyar Saidrahmov mawuok Uzberkistan.
Jaloch mar bronze e tuke Commonwealth Games flyweight (kilo 48), Christine Ongare kod jaloch mar National lightweight (kilo 58), Elizabeth Akinyi nobedo nobedo namba abich e piem mekgi.
Joadhong' ang'wen-go ibiro ta gi koch adek kotelnigi gi koch maduong' Musa Benjamin kod jokony mag koch David Munuhe kod John Waweru to meneja mar tim en Linus Ouma.
Jaloch mar African Boxing Union (ABU) middleweight, Rayton 'Boom Boom' Okwiri ne ong'ere bang' gima ne otimo e Rio Olimpiks ma 2016 e piny Brazil.
Chakre kindeno, osebedo komienjo to olal bang' lendo ma ne owach gi World amateur boxing body AIBA moyiene joadhong' ma ok olony mondo opiem e Olimpiks.
Ne otiyo gi thuolono higa mokalo e donjo e piem miyierogo joma dhi e Olimpiks Tokyo e piny Dakar, Senegal kama Jo Kenya ariyo ne oyudo otiko mar dhi nyime gi tuke mabiro.
Okwiri ne orem kendo noduogo Kenya mondo odhi nyime goyo adhong' ka orito nyinge kaka jaloch mar ABU tarik 14 Desemba e boma mar Nairobi.
Kata obedo ni tich motiyo ok osebedo ka miye pesa malong'o, nenore ni weche nolokore obedo mabeyo chieng' Tich Abich ka ne Kenya Professional Boxing Commission (KPBC) olando ni nitie piem mar dhawo ma dhi bet gi Ja Russia ma pok oluong nyinge.
Dhawo mar World Boxing Organisation (WBO) ma ochan ni dhi timore e dwe mar Agost Nairobi, oseywayo ji mang'eny moriwo Mike Tyson ma ne en jaloch machon mar world heavyweight, The Money Team Promotions ma wuon-go en Floyd Mayweather, kod Bet22 Kenya ma en kambi mar tuke kod teknoloji.
Nikech jomadongo e tugono dhi biro, mano nyiso ni jaloch mar dhawono dhi yudo pesa mang'eny ahinya.
Bende, nikech Bet22 Kenya ochiwore mar chulone kar dak kod tiegruok ka en Florida, Amerka ka pok kata piem ochopo e wi pesa maromo siling' 350,000 ma ne omiye, nyiso anyisa kaka dhawono dhi bedo maduong' kendo malich.
Be obiro timo maber ma obed ng'at michulo osara nikech en jatugo?
Warit wana ne.
Okwiri osebedo ka tiegore ka en Pal Pal gym e bwo koch David Kiilu mondo oikre ne dhawo mar WBO.
Ne onyiso The Standard Sports niya, "Asebedo ka atiegoro mondo abed gi teko kendo atiego lony mara kod yore mamoko mag dhawo."
Chenrone e juma oriwo ringo kama bor e wikend, goyo yamo angum Wuok Tich, tiegruok mapile Tich Ariyo, dhawo gi ng'at machielo Tich Adek, tiegruok mapile Tich Ang'wen kod dhawo gi ng'at machielo Tich Abich.
Mondo mi ogo okang' e tiegruok mare, Okwiri koro dhi Amerka mondo otiegre kuonde manyadhi.
Nowacho kama, "Abobet Florida nyaka dwe mar Agost e bwo Raynelo Promotions."
Okwri biro donjo e dhawo mag piem gi jomamoko Amerka mondo oikre ka pok chieng' piem ochopo.
Owacho kama: "Onge joma anyalo dhawogo Kenya mondo atiegra, thothgi jony kata bedo mool mapiyo."
Odhi nyime wacho ni, "To e piny Amerka, abiro tiegora e gym manie rang'iny mamalo ma nigi gik moko duto. Mano biro miyo abed e rang'iny achiel gi ng'at ma abiro dhawogo."
Okwri mor kendo ogo erokamano ni Bet22 Kenya ma ochulone pes wuoth kod kar dak Amerka.
Nowacho kama, "Siling 350,000 ma ne omiya, adhi tiyogo e ng'iewo gik mirwako e lwedo, e chong, wuoche, lep ringo, raum mar wich, tol michikruokgo kod gik mamoko."
Sam Malonza, ma en General Manager mar 22Bet Kenya, nowacho ni giyie chudo ne Okwiri nikech en gi nyalo mar timo maber e tugo.
Malonza nowacho kama, "Ne wasire Desemba mokalo kama ne odhi nyime dong' jaloch mar ABU. Wamor ni ok onyoso chunywa."
Malonza nowacho ni The Money Team (TMT) Promotions ma en kambi ja Amerka ma ja adhong' Floyd Mayweather, kod jaloch machon mar world heavyweight, Mike Tyson oyie mondo gibed e dhawono.
Malonza nowacho niya, "Warito gi siso rwako Tyson Nairobi machiegni ka pok chieng' mitimo dhawo ochopo."
Jaloch mar Africa Boxing Union Middleweight, Rayton Okwiri (koracham) go angum Augustine Matata mawuok Democratic Republic of Congo e piem mar Africa Boxing Union middleweight championship e Charter Hall, Nairobi gotieno chieng' Ngeso tarik 14 Desemba, 2019.
Kiilu ma en jaloch machon mar World Boxing Union kod World Boxing Federation, wacho ni omor ni Okwiri oyudo joma chudone e dhawo.
Kiilu nowacho kama, "Koro ma waonge gi pek mar pesa, ma e kinde monego wakel dala msip mar loch."
Kiilu biro tiego Okwiri ka otiyo gi mbuyi mondo one dongruok motimo ka en Amerka.
Ahmed Juma, ma en meneja mar Okwiri, wacho ni en gadier ni Okwiri dhi duogo Kenya komedo lony kendo odhi kelo msip mar loch ma ji osegano.
Ker mar Kenya Professional Boxing Commission (KPBC), Reuben Ndalo nowacho ni riwruok mar joadhong' kod WBO biro lando machiegni nying ng'at ma dhi dhawo gi Okwiri.
Bende, ne ojiwo Bet22 mondo gikony rowere moko ma be joadhong' nikech gin e jotugo mabiro.
KPBC Secretary General Frankline Imbenzi ne owacho kama, "Okwiri ne onego odhaw gi Moshea Aleem ma Ja Amerka tarik 19 Mei, kata kamano, mano ne ok otimore nikech tuo mar covid mokwako piny."
"Ka ne achako goyo adhong', dwacha ne en tugo e lo Kenya e Olimpiks (Rio 2016), yudo msip mar loch (ABU) to sani aketo pacha e yombo mondo abed jaloch e piny."-Jaloch mar ABU, Rayton Okwiri.
Koch wacho kama: Piem ma ne otimore Russia ne oyawo wang' jo adhong' ma Kenya ka pok gidhi Tokyo e Olimpiks
Kenya nobedo namba ariyo bang' Morocco e Afrika ka ne giyudo mich ariyo mag bronze kane piem mag Konstatin Korotkov International Boxing Championships ma ne itimo Khabarovsk, Russia orumo chieng' Ngeso.
Mich ariyogo ne olo gi kapten kendo jaloch mar 2015 Africa Boxing Championships lightweight, Nick 'Commander' Okoth kod jaloch nyadiriyo mar Olimpiks kod Africa Zone Three super heavyweight, Elly Ajowi.
Okoth ne olwar e semi finals mar featherweight (57kg) ka ne oloye gi ja Russia miluongo ni Ovik Oganisyan to komachielo, Ajowi ne olo gi Madiyar Saidrahmov mawuok Uzbekistan.
Jaloch mar bronze e tuke Commonwealth Games flyweight ne obedo namba abich en kanyachiel gi Elizabeth Akinyi bang' ka giduto ne girem e piem mar kidieny mokwongo.
Okoth ne oyie ni oloye gi ja adhong' maber bang' bedo mayomyom e kare ariyo mogik mag piem ka chako to nochako achaka maber, kata kamano, owacho ni omor gi mich mar Bronze ma ne omiye.
Ne onyiso The Standard Sports niya, "Nachako maber kata kamano ne ajony e kidienje ariyo ma ne itiekogo to mano ema ne omiyo oloya. Kata kamano, amor gi gima ayudo. Mich mar bronze olo a nono."
Koch maduong', Musa Benjamin owacho ni tugono okonyogi ng'eyo nyawo kod teko mag joadhong' mekgi to mano konyogi nono weche moko ka pok tuke man nyime ochopo.
Benjamin ne owacho kama, "Tugono ne piem maduong' ahinya kuomwa nikech okonyowa ng'eyo kuonde monego warie sama wachomo dhi Japan ne tuke Olimpiks ma ma itimo Tokyo 2020."
David Munuhe ma ne jalup Benjamin, nowacho ni jo adhong'go ne otemo kar nyalogi e piem kata kamano, owacho ni ne olo gi nikech joma ne gidhawogo osebedo ka tiegore gi gik mabeyo moloyogi.
Nomedo wacho ni dine piemno bayo gi, dine mano obedo ketho maduong' ahinya.
Munuhe nowacho kama, "Piem kaka mago wakawo mapek ahinya nikech waikore dhi e piem maduong' moriwo pinje."
Jakan pesa e komiti mar National Olympic Committee - Kenya, (NOCK), Anthony Karioki ma ne otelo ne timno, ne owacho ni en gima dwarore ahinya mondo timno opiem gi piny machielo ka pok gidhi Japan.
Kariuki ne owacho kama, "Jo Kenya ne otugo gi joadhong' madwa chalo gi ma gidhi romogo Tokyo, kendo mano ne oyawo wang'gi, omiyo en gima nyiso rieko ka gichako gidhi e piem machielo machal kamano ka pok gidhi Japan."
Christine Ongare dhawo gi Diana Gorishnaya ma wuok Esotonia e piem mar Konstantin Korotkov Memorial International Boxing Championships ma ne otimore Khabarovsk, Russia, Tich Adek tarik 12 Mei, 2021
Nowacho wechego sama Boxing Federation of Kenya ne olando ni gin gi chenro mar oro timno odhi Phillipines ka pok Olimpiks ochakore.
Juma mokalo, John Waweru ma ne jagoro mar Piem mochan gi BFK nowacho ni giseoro kwayo margi ne Sirkand Kenya mondo oyienegi dhi Phillipines bang' wuok Russia.
Linus Ouma ma en meneja mar tim ne owacho ni dwarore ni gichak kawo kendo tiego rowere ma goyo adhong' ka pod gitindo mondo otergi e pinje maoko gine kaka chalo ka pok giidho ngas mar tugo e timbe madongo.
Nowacho kama, "Ma e yo monego watimgo gik moko bang' neno rang'iny ma nitie Russia. Ka wadwaro yudo loch ma ne wan go chon e piem mag adhong' to chuno ni watim kamano."
E piem mane okawo odiechienge ochiko, refarii maduong' Kenya kendo jaj Nelson Otieno, e Ja Afrika kende ma ne oyier mondo ochung' ne tukego kata obedo ni ne ogwel pinje kaka Morocco kod Algeria.
Nick Okoth ma en kapten mar tim ne oyudo mich mar bronze e piem mar featherweight (kilo 57)
Jaloch mar olimpiks Elly Ajowi ne oyudo mich mar bronze e piem mar super heavyweight (kilo mokalo 91).
Flyweight(kilo 48) Christine Ongare kod welterweight (kilo 69) Elizabeth Akinyi ne obedo namba abich giduto.
Jaadhong' mong'ere Mike Tyson dhi biro Nairobi neno dhawo mar Rayton Okwiri ka okedo ne nying jaloch mar WBO.
Jaloch mar Africa Boxing Union (ABU) middleweight, Rayton 'Boom Boom' Okwiri dhi nyime tiegore koikore ne dhawo mar World Boxing Organisation mochan ni timore dwe mar Agost, Nairobi.
Dhawo ma dhi bet e kind Ja-Olimpiano kod ja Russia isiro gi Mike Tyson kod kambi Floyd Mayweather mar TMT Promotions.
Okwiri osebedo ka tiegore ka en Pal Pal gym e bwo koch David Kiilu mondo oikre ne dhawo mar mochome.
Mondo mi ogo okang' e tiegruok mare, Okwiri koro dhi Amerka mondo otiegre kuonde manyadhi.
Okwiri nowacho kama, "Onge joma anyalo dhawogo mondo atiegra Kenya gie sani, thothgi ol mapiyo."
Kambi ma 22Bet ema nochulo Tich Abich wuodh Okwir kodhi Amerka kod kama odhi dakie.
Ma en picha macho ma ne ogo tarik 19 Septemba, 2019, jaloch machon mar world heavyweight Mike Tyson ka pok ochak piem mar Tennessee Titans e Jacksonville Jaguars mantie Jacksonville, Florida
Bende, kambino ne omiye siling' 350,000 mondo ong'iewgo gige tiegruok.
Nowacho kama, "Adhi tiyo gi pesano e ng'iewo gik mirwako e lwedo, e chong, wuoche, lep ringo, raum mar wich, tol michikruokgo kod gik mamoko."
Sam Malonza, ma en General Manager mar 22Bet Kenya, nowacho ni giyie chudo ne Okwiri nikech en gi nyalo mar timo maber e tugo.
Malonza nowacho kama, "Warito gi siso rwako Tyson e Nairobi ka pok dhawono ochakore."
Kiilu biro tiego Okwiri ka otiyo gi mbuyi mondo one dongruok motimo ka en Amerka.
Jagoro Maduong' mar KPBC, Frankline Imbenzi nowacho kama, "Ne oyudo osechan mondo Moshea Aleem ma Ja Amerka odhaw gi Okwiri tarik 19 Mei, kata kamano, mano ne ok otimore nikech tuo mar Covid-19 mokwako piny."
"Ka ne achako goyo adhong', dwacha ne en tugo e lo Kenya e Olimpiks (Rio 2016), yudo msip mar loch (ABU) to sani aketo pacha e yombo mondo abed jaloch e piny."-Jaloch mar ABU, Rayton Okwiri.
Nick Okoth kod Elly Ajowi ma gin Jo Kenya otieko dhawo e piem Russia
Kapten mar tim mar Kenya, Nick Okoth kod jaloch ma nyadiriyo e Olimpiks, Elly Ajowi owuok e piem mar Konstantin Korotkov Memorial International Boxing Championships ma timore Russia.
Okoth ma en jaloch mar 2015 Africa Boxing Championships lightweight ne orem e semi-finals e kidieny mar featherweight (kilo 57) ka Ajowi ma en jaloch mar Africa Zone Three super heavyweight to ne olo e quarter-finals.
Okoth ne olo gi ja Russia miluongo ni Ovik Oganisyan kendo jaj duto ne oyiego.
Jaj abichgo ne omiyo Oganisyan loch mar 0-27, 30-26, 30-27, 30-27 kod 30-28 e Lenina Regional Sports Complex e boma mar Khabarovsk chieng' Tich Abich.
Oganisyan biro kedo gi jaloch semi-final ma dhi betie e kind Tomo Tsuboi ma Japan kod Umoid Rystamnov ma a Azerbaijan, dhawo ma idhirang gi refari ma Kenya Nelson Otieno.
Okoth ne mor ni oyudo mich mar bronze e piemno kowacho ni notimo ketho moko e kidieny mokwongo kod mar ariyo to mano nomiyo oloye.
Ne onyiso The Standard Sports niya, "Mano ne en piem ma ne onego oikwa ne Olimpiks ma dhi timore Tokyo, kendo ketho ma watimo kae (Russia) ibiro rie gi koch mekwa."
Joma tayo timno otelnegi gi Musa Benjamin ka ikonye gi David Munuhe kod John Waweru.
Chieng' Wuok Tich, Benjamin ne owacho ni ok gidew ka gilocho kata ka oyombgi Russia nikech gima duong' ma ne terogi ne en neno moko joadhong' ma samoro ginyalo romogo Japan.
Koch maduong' ne owacho kama, "Gima duong' ma ne wadwaro en ni jo adhong' mekwa oneno jotugo mamoko ka pok wadhi Japan."
Ajowi ma ne tuko mokwongo en quarter-finals ne olo gi Madiyar Saidrahimov mar piny Uzbekistan.
Jaj abichgo ne omiyo Saidrahimov loch mar 30-27, 30-27, 30-27, 30-27 kod 30-27, to mano ne omiye odhi nyime e okang' mogik mar piem ma odhi dhawo gi Lazizbek Mullozhonov mar piny Uzbekistan.
Mullozhonov ne oloyo Andrey Stocky ma a Russia e tielo mar ariyo mar semi-final to mano ne omiyo odhi nyime e okang' mogik mar piem.
Okoth kod Ajowi riwore kanyachiel gi jaloch mar bronze e Commonwealth Games, Christine Ongare kod jaloch mar national welterweight, Elizabeth Akinyi ma duto koro owuok e piemno.
Ongare ne obedo namba abich e piem mar flyweight.
Akinyi to mor ni ne odhi e piemno kowacho kama, "Ma e hangone wuotho maber ahinya kamae kendo piemni omedo mijing'o ne tuke moriwo pinje e kinde mabiro."
Timno ne tiyo gi piemno e ikore ne Olimpks ma 2020 ma dhi timore Tokyo, Japan kochakore Julai 23 nyaka Agost 8.
Refarii maduong' ma Kenya, Nelson Otieno e ja Afrika kende ma ne oyier mondo ochung'ne piem ma ne okawo ndalo abiriyo.
Igeno ni timno dhi duogo Kenya chieng' Wuok Tich.
Nick Okoth obedo ja adhong' mokwongo ma wuok Afrika ma olocho e piny Russia.
Nick ‘Commander’ Okoth ma en jaloch mar 2015 Africa Boxing Championships lightweight (60kg), obedo Ja Afrika mokwongo locho e piem madhi nyime mar Konstantin Korotkov Memorial International Boxing Championships ma timore e paw Lenina Regional Sports Complex - Stadium e boma mar Khabarovsk, Russia.
Okoth, ma ne piem e kidieny mar featherweight (kilo 59) ne oloyo Kishko Sergei ma a Ukraine to mano ne omiyo odonjo e semi-finals ma ne otimore e odiechieng' mar ang'wen (Tich Ang'wen) mar piemno.
Jaj abich ma Jo Russia ma gin Radnaev Baryato, Rymyacencev Semen, Liskyn Andrey, Moiseev Oleg, Shevchenko Aleksey kod Shalimov Uriy, ne omiyo Okoth loch mar abich kuom nono ka gimiye 29-28, 30-27, 30-27, 30-27 kod 30-27.
Bang' tieko piem, Okoth ne onyiso The Standard Sports niya, "Ne aloyo mayot tugono kata obedo ni ne ober kendo notek. Ng'at ma ne akedego ne ber en mana ni notiyo gi teko mang'eny to anyalo ritora kaluwo gik ma kochga nyisa ka gin e dho tol."
Ne en locho mamit ma Okoth noyudo nikech noloyo Ja Russia e kidienje adek duto mag piem.
Okoth dhi kedo kawuono godiechieng' gi Ovik Oganisyan ma a Russia e semi-finals.
Lochono ne omoro ahinya joma tayo tim motelne gi Musa Benjamin kikonye gi David Munuhe kod John Waweru bang' ka ne oselogi diriyo e piem mag joma nyiri e tuke ma ne ochako.
Benjamin nowacho niya, "Ne piem mager ne Okoth, kata kamano ne olocho nikech ne oluwo gik ma ne wanyise e dho tol. Kedo dhi bedo matek kata kamano waikore ne gimoro amora. Lochono okonyo tim."
Nyiri ma ne olo e tuke ma ne ochakgo ne gin jaloch mar bronze e Commonwealth Games flyweight, Christine Ongare kod jaloch mar national welterweight, Elizabeth Akinyi.
Ongare ne olo gi Diana Gorishnaya ma wuok Estonia, to Akinyi ne olo gi Maria Moronto mawuok Dominican Republic.
Benjamin ne owacho gima duong' ma ne oterogi Russia ne en miyo jotugogo thuolo mar neno joma gibiro kedogo molony ka pok gidhi e Olimpiks ma dhi timore Tokyo e higa mar 2020.
Benjamin ne owache ne Standard Sport, "Tuke mag piem gi nobiro e sa ma owinjore mondo oik jotugo ne tuke maduong ma ne oyudo oket tenge kuom kinde malach nikech midhusi mar korona. Mano dhi miyo wa thuolo mar romo gi jotugo ma moko mawarakore go e tuke mokuongo e olimpik."
Ongare ne oseyo loch mane oloyego kowacho ni ne oloye nikech mirima bang' rifari rem kawo okang' ne jatugo wadgi mane osiko ka make kendo dhire nyadinuoya
"Jatugo wadwa ne siko tweyore kuoma kendo dhira kinde duto, gino mane omiyo mirima omaka kendo nayudo chochni e tukwa gi Gorishnaya bang' rifari rem kawo okang' moro amora ne jatugo no kendo miya kum". Ongare ne onyiso Standard Sport koa e piny Russia.
Kata kamano, ne owacho ni okange mag piny Yurop ni nyime ahinya moloyo Afrika kendo ne omiye lony ma dwarore mar bedo e tuke mag Olimpik.
Kor ka kore Akinyi ne ok onyiso thuone ne Moronto (Maria) e tielo ariyo motelo mag tugo eka bang'e ochiero tekre e tielo mar adek, to kata kamano mano ne ose deko kendo ne ok onyal juko jatugo wadgi no.
Benjamin bende ne owacho ni hinyruok mane Akinyi oyudo e dhoge bende ochwalo loch mane oloyego nikech ne osiko odok chien ahinya e tielo ariyo mogik mag tugo no.
"Ne osedeko ahinya ma ne ok onyal loyo e tielo mar adek kaluwore gi ng'at mane dhoge ong'adore go," Benjamin nowacho.
Kuom jo adhong' angwen go, en mana jatugo ma ose dhi e Olimpik nya diriyo, kendo jaloch mar ong'ala mar hevyweit e Africa ondamo mar adek Elly Ajowi ema rito donjo e alap.
Chakruok marach ne jokenya, Ongare gi Akinyi odir oko e tuke e piny Russia.
Jaloch mar midila mar Mula nyar Kenya nyadendi Christine Ongare(acham) gi nyar Australia Taylah Robertson joriedo ne picha gi midila mag gi e kinde mag nyasi mar Nyidendi mani e tuke mag adhong' mag kilo 51, e kinde mag tuke mag Gold Coast Commonwealth kar situdio mar Oxenford e Gold Cost dwe 14/04/2018.
Jaloch mar midila mar Mula e ondamo mar kilo flyweight Christine Ongare gi jaloch e kilo matindo nyadendi Elizabeth Akinyi osegwe oko etuke ma dhi nyime mag Korotkov Memorial Boxing Championship bang wito tuke gi mokuongo e alap mar Khabarovsk, Russia e odiechieng ma nyoro.
Ongare ne olo kod Diana Gorishnaya mar piny Estonia bang yudo point moko kuom sir mathoth e paw Lenina Regional Complex eka Akinyi ne olo kod nyadendi Maria Moronto mar Dominican Republic
Jo adhong' ariyo go ne ogol oko e tukego e tielo motelo e ndalo abiryo mag tukego.
Tukego ne oywayo jotugo mawuok e piny Africa, Yurop, gi Asia ma jotiyo gi tukego kaka yor ikruok ne tuke mag Tokyo Olimpik mochan e kind tarik 23, dwe mar Abiryo nyaka tarik 8 dwe mar Aboro e piny Japan.
Pinje ma moko ma owuok e Africa gin Morocco gi Algeria.
Kenya gi Morocco okelo jotugo angwen moro ka moro, ka Algeria to ne okelo jotugo adek e tukego.
Kata obedo ni ne ok omor gi gol ma omondo mane ogol go nyidendi ariyo go e tuke go, Japuonj maduong Musa Benjamin wacho ni tuke go biro keto joKenya e ranginy ma malo motelo ne tuke mag Olimpik.
"Dwaro wa maduong en ni jotugo oyud lony kod ranginy mowinjore kata bed ni gilocho kata ologi e tuke. Ranginy mar gi ka (Russia) biro losogi maber ne tuke mag Olimpik," Benjamin nowacho.
Ja adhong mar Africa e oreya mar adek e heavyweit Elly Ajowi (mokalo kilo 91) to gi ja adhong e oreya mar lightweit( kilo 60), jaloch mar midila mar dhahabuNick Okoth oikore donjo e alap nyime e kor odiechieng.
Riwruok mantie e Boxing Federation of Kenya jiwo tudruok maduong ahinya kendo ma mtiyo.
tudruok e komiti maduong mar log tich mar Jo adhong ma Kenya e teko ma dhiro nyime ranginy mar jo adhong ma Kenya gi duoko ma kare e tuke mag pinje maoko e kinde ma chiegni mokalo mag tuke mag adhong.
Log tich mar Jo adhong ma Kenya (BFK) kotel ne gi Antony 'Jamal' Ombok ne oyier e apis e higa mar 2019, to chakre kindeno osetudo Tim mar jotugo mag adhong gi tuke matoth gi pinje maoko.
Jathek e weche mag tuke pinje Rifari kendo jangad bura Nelson Otieno ne owacho ni chenronro ma kare mag ogaye mag weche tuke mag adhong, ema osemiyo jotelo ma oyiedhi mag Kenya kaachiel gi jotugo timo maber etuke mag pinje maoko.
"Ma e yo ma nyaka wadhiye ka wadwa dok e ranginy ma okalo ma ne one e higni mag piero abiriyo kod piero aboro ma bende ne osidho Kenya gi luor malich ahinya e piny ngima e kinde ma bende ne oyudo wan e ranginy maromre gi roteke mag piny ngima kaka Cuba gi pinje mag Amerika," Otieno ne owacho.
Higa ma okalo oseneno ni jopuonj mathoth mag tuk adhong otiegi kendo opuodhi gi Riwruok mar Jo adhong e pinje 'International Boxing Association (IBA) e kuonde tiegruok.
Kenya yande odonjo e tuke mag Konstatin Korotkov Memorial Boxing Championships mane otim e boma mar Khabarovsk, Russia kama ne giloyoe midila ariyo mag Mula bang choro jotugo angwen mag adhong e tukego.
Jotugo angwen go notingo ogaye kendo ja midila mar Dhahabu e piem mag pinje Africa higa 2015 e oreya mar lightweight Nick Okoth, Ja olimpik kendo ja midila mar dhahabu e zone mar adek e Africa oreya mar supa heavyweight Elly Ajowi, Jamidila mar Mula e tuke mag Commonwealth e oreya mar flywweight nyadendi Christine Ongare, koda ka jaloch e oreya mar welterweight e pinygi nyadendi Elizabeth Akinyi.
Midila ariyo mag Mula go ne olo gi jotugo Okoth kod Ajowi
Jakeno mar BFK Musa Benjamin nowacho ni margi en mana neno ni jotelo duto oyudo thuolo mar idho malo e kuonde gi mag lony.
"Tijwa en miyo jotugo mag adhong kod jotelo duto thuolo maromre mag dhiyo nyime e tijegi e kuonde gi mag lony," Benjamin ne owacho.
Otieno en achiel kuom jothek mag tuke ma oluor ahinya kendo jangad bura ei pinje Africa koda ka piny mangima.
Yande ne oyiere mondo onon tuke mag Championship e piny Russia, ka po ochak ogo ne ombulu kaka jathek ma berie moloyo e tukego.
Jothek jong'ad buche mag tuke ma moko mag piny Kenya ma oluor e on'gala mar pinje gin kaachiel gi Rebecca Wambui, Steve Ndung'u Kod Samuel Otie
Jathek Nelson Otieno sidho osimbo mar Middleweight ne jatugo Emanuel Olai (Achwich) mar Kampala City Council bang loyo jatugo Arnold Ochieng mar piny Kenya e kinde rakruok mar angwen mar Harold Obunga memorial mane otimore Kaloleni mar goyo opich alwedo tarik 2 dwe mar apar gariyo higa mar 2017.
Motelo ne mano Otieno ne osetayo tugo e Africa Zone Three Boxing Champinships e boma mar Kinshasa e piny Democratic Republic ma Congo, e dwe mar Adek higa 2021 kaluwore yiero mare gi log tich mar riwruok mar jo adhong e africa(CAB).
Otieno bende ne otayo tuke mag piny ngima mar jolweny ma ne otim e Korea ma milambo e higa 2015.
Ogeno ni ibiro gwele mondo ota tuke mag olimpik e piny Tokyo e higa 2020.
"Gi geno mathoth, Inyalo gwela mondo ata tuke e olimpik to kata kamano mago duto pok oyangi. Ka omiya thuolono, abiro bedo moikore ahinya mar tiyo e tuke madongo go," ne owacho.
Japuonj mar adhong Musa Benjamin: Ageno ni Piny owacho biro yie pwodho wuodhwa mar dhi e piny Filipino motelo ne tuke mag Olimpik.
Japuonj maduong mar adhong Musa Benjamin pod ni gi geno ni piny owacho biro pwodho wuoth gi mar pin Filipino ne rakruok mar osiepe mogik mag tuke adhong kapok gi dhi Japan ne tuke mag Tokyo Olimpik mag 2020.
Ka po ni wuodh no ok biro bedo mayot, to Benjamin ne owacho ni pod gibiro yie gi limbe moro amachielo e piny moro amoro ma ni e ong'ala ma malo e tuke mag adhong e gwenge mag Yuorop to moloyo to Denmark, Ukraine kata Germany.
Ka owuoyo e yo ma kende gi Standard Sport, ndalo adek bang wuok e piny Russia kama ne gitugoe e tuke mag Konstatin Korotkov Memorial International Championships, Benjamin ne owacho ni mano e yo mar ikruok ne tuke e pinje maoko.
"Tugo moro motegno maromo gi tuke mag Championship mag Russia ema wadwaro mondo wateg go kendo wajiwgo chuny jotugo mag wa kapok wachako tigruok makende kar dak mar tiegruok ma Moi International Sports Center Kasarani," Benjamin ne owacho.
Ne owacho bende ni jotuk adhong go dwaro thuolo mar yueyo kod chango kapok gichako tiegruok e kar dak mar tiegruok kendo ne osayo mondo wuoth nao opwodhi e saa mowinjore mondo oriw nyaka jotugo angwen mane otugo tuke mag Crussian Championship
Christine Ongare ka rakore gi Diana Garishnaya mar piny Estonia e kinde mag tuke mag Konstatin Korotkov International Boxing Championship mane otimore Khabarovsk ei Russia, chieng tich Adek tarik 12 dwe mar Abich higa mar 2021
En tieng mar ji angwen kama otingo jatend jotugo(Kapten) kendo jamidila mar dhahabu ma higa mar 2015 e oreya mar lightweight Nick Okoth gi ja midila mar Olimpik Afrika zone mar adek e oreya mar heavyweight Elly Ajowi, ja midila mar Mula e tuke mag Commonwealth e oreya mar flyweight nyadendi Christine Ongare to gi jaloch e pinygi e oreya mar welterweight nyadendi Elizabeth Akinyi.
"Wuodhni bende owinjore nwa kaka ne ochane ekind tuke moko ariyo mag osiep ekindwa gi pinje moko mane onego watugi motelo ne tiegruok ma itimo e kar dak mar tiegruok," Japuoj maduong ne owacho ne Standard Sport.
Kata kamano nenore ni gionge gi thuolo kaluwore ni kidienje duto mag jotugo ma Kenya ma osengado otiko mar Olimpiks ochan ni mondo odonj e tiegruok ma itimo e kar dak mar tiogruok e jumbe a dek ma nyime.
Kidienje mag jotugo ma Kenya ma osengado otiko mar donjo e tuke mag olimpik gin kaachiel gi Jo tuk adhula mar agoko mar ji abiryo kidienje mag cho kod mar mon bende - Shujaa gi Kenya Lionesses, Malkia Strikers ma gin nyidendi ma jo opich asaba, kidieny mar jongwech, jo Judo kod Josaba,
Benjamin ne Owacho chieng tich Abich ni ochiko wange e neno ni jo tugo mag adhong angwen go ochopo e ondamo mar laro midila kendo neno ni giloyo midila go.
"Mano ema omiyo wasundo sirkal mondo opwodh wuodhwa mar piny Filipino kata piny Yuropian moro ma ma ni e ranginy ma malo mar tuk adhong," ne owacho kamano.
Ne owacho ni e piny ngima kidienje duto mag jotugo mosengado otiko mar olimpik donjoga e tiegruok moyiedhi dweche adek kapok tukego ochakre, bende gitemore e tuke ma ngeny mag osiep e kind pinje.
"Chakre kinde ma chon, kidienje mag jotuk adhong ma jotukgi jochopoga e ondamo mar laro midila gin ga kienje ma pinje gi kawo ka thuolo margi ka gitemo jotuk gi e tuke mathoth e kindgi gi pinje moko. To ok onego wadong' chien kuom timo kamano," ne owacho.
Ka ne ogoyo erokamano ne piny owacho kuom siro wuotdhgi mar piny Russis, ne owacho ni jotuk gi kaachiel gi mbero mar jolony ne osomo mathoth kuom wuodhno, kendo opuyo yo mar dhi nyime e tuke mag pinje e kinde ma biro.
Jating okumba mar loch e tuke mag Kenya Open Kibet oikore ne ruto maduong e alap mar Slam arena.
En e jaloch nyadiriyo mar okombe mar Davis Kenya Open.
En gi chir mar yudo otiko mar donjo e tuke larruok Yurop kata obedo ni ne orem e tuke Yurop/Africa e kidieny mar ariyo motelo e higani.
Ne okawo higni angwen mondo Ibrahim Kibet otiek rito kuom higni angwen mondo olo osimbo mar Kenya Open ma higa mar 2018 bang bwogo thiringinyi Ismael Changawa gi loch mar 7-5, 6,4.
Kibet ma pakore kuom owajo mong'ith kod horuok, janyiso ga lony matut ahinya sama en e alap mar tugo.
To mokalo buonjo ne ma rieny ga gi leke matar ka chak, ochung'iye wuowi ma jahigni 24 kendo mani gi lek ma omew -ogombo piem e tuke mag Yuropian Championship mana bang higni manok.
"Bang temo kuom kinde mangeny kendo rem, ne chunya ok otho omiyo nayudo pok na e higa mar 2018 ka ne aloyo osimbo mar Kenya Open. An gi geno moro kuoma ma ne osuoya nyaka e loch.
" Gi chuny makamano ageno ni abiro tugo etuke mag piny ngima," ne owacho.
Kibet ne owacho ni oikore mar chako manyien bang kawo thuolo mar dhi e yueyo e kinde mag Korona ma bende, owacho ni en gueth mopondo - chutho to - duogo bang lalo thuolo e Davis Cup e piny Indonesia chon e higani.
Geno mar Kenya chopo e tuke mag Yuro/Africa Group 2 e dwe mar Ochiko higan ne ogore e lwanda dwe mar Adek bang bang ka Ismael Changawa kod Ibrahim Kibet yudo lal 6-7, 7-6, 7-6 ka ologi gi Christopher Runkat gi David Susanto mar Indonesia eokang mar laro thuolo abich mokuongo mag Yuro/Africa Group2 tielo mokuongo e boma mar Gelora Bung Karno kar goyo opich tenis e Jakarta.
Ndalo ma Kenya ne ongado e otiko mar donjo e tuke mag Yuro/ Africa Group 2 mogik ne en e higa mar 1992 ma ne ogol gi oko e semi final. Ne gilwar mana kodong tugo achiel to gidonjo thuol mar laro nafas mag dhi donjo e tuke mag okombe mar piny ngima e tielomokuongo. To kibet ni gi chir mar donjo e tuke go higa mabiro.
" Wito thuolo mar donjo e tuke mag Yuro/Africa Group 2 mochan e dwe mar Ochiko higani ema ne omiya chuny modolore ahinya to ok abiro goyo bada piny. Nyaka alo. Ageno ni gi tiegruok mowinjore onge gima ok nyalre," ne owacho
Kibet Jakenya ma ekodhi mar adek, koro ochiko wange ne ngado otiko mar donjo e tukego kendo loyo kata mana ITF 15K Features Tonament. To gi lek mar yudo e achiel kuom thuolo madongoe mogik e kinde ma biro.
"Asebedo ka atiegora kendo atiyo matek e tiegruok kend ka akonyora gi rieko mag jopuonjna ka an gi geno mar loyo tuke ma biro nyime.
"Birobedo gima duong ahinya ka ayudo thuolo mar donjo e achiel kuom tuke madongo go, mana gi Wimbledon kaka jal ma walero go nikech atugo maber ahinya e lum," ne owacho.
Kibet geno siro kendo rito osimbone mar Kenya Open, kendo be ogeno mar loyo e tielo mar adek osimbo mar Davis Cup, bang loyo osimbe go e higa mar 2018 kod 2019.
"Dwaro na maduong e higani en tieko kaka ja tuk tenis ma matugoe piyopiyo moloyo ji duto e Kenya ka gik moko odhi na maber e tok chandruok mar Korona. Angeyo ni ok obi bedo na mayot kaluwore gi kinda mar Changawa, to kata kama no ageno kuoma."
Ne ochako tugo tenis ka ojahigni aboro ka ne osomo Mombasa e skund primar kane olombe gi kwar mare kendo yudo puonj kuom Japuonj gi jatach mare Lawrence Karanja.
Naomi Osaka ne ogo fwayi mar omenda maromo milion 1.6 ma kenyamar rem chopo ka jo fwambo gi keyo kendo mano bwogo thiche oko mar tuke mag French Open.
Naomi Osaka ma nyar Japan inyalo dir oko mar piem mar French Open ka omedo tamore chopo e nyim jo fwambo gi keyo bang tuke e kinde mag tukego, jokanyo mar bod mar tuke mag Grand Slam ne owacho mano Jumapil.
Osaka, ma ne ogo fwayi mar dolar 15,000 kuom rem romo gi jofwambo gi keyo bang loch mare e tielo mokuongo e alap ma Roland Gerros bende nyalo koro inyalo chungi e tuke ma moko mag Grand Slam, jo dito go nomedo kamano.
Jaloch nyadingwen malure e tuke mag Grand Slum no ne owacho motelo ni ok enorom gi jofwambo gi keyo go kaluwore gi chandruok mag wich kod paro.
Jatugo namaba achiel e kind chuo e piny ngima e tuke mag tenis, Djokovic oyud gi midhusi mag Korona bang pim.
Novak Djokovic, jatugo namba achiel e kind jotugo ma chuo e tuk tenis piny ngima ne pim oyudo ni ni gi Covid 19, ja piny Serbia no nowacho mano chieng Jumapil.
Ja piny Croatia Borna Coric, Grigor Dimitrov mar Bulgaria kod Victor Troicki bende kinde ma chien osepim moyud gi Korona bang tugo e tuke mag nyisruok mag Djokovic’s Adria e gwenge mag Balkan.
"E seche mane wadonjo e boma ma Belgrade ne wadhi e pim, ja higni 33 no nowacho, ka omedo ni ne oonge gi ranyisi moro amora mar tuo. "Duoko mara nyiso ni an gi tuo mana kaka mar Jelena(chiege), ka dwoko mag nyithindwa to onge gi tuo.
"Atimo mos ahinyo ne joma nigi tuoni. Ageno ni ok obiro keto ngimau kama tek kendo ni ji duto biro chango. Abiro bedo karkenda kuom ndalo 14 ange abiro dok mondo apim kaka achalo kendo bang ndalo abich."
Tukego ne obedo gi joneno mathoth mopongo thich kar bet mineno go tugo chieng yepo ayanga mar tuke go e pap mar Belgrade, jotugo liero e okapu ka gitugo tuk opira mar okapu, gigoyo piche kendo gobedo gi jofwambo gi keyo kachakla ne ywambo weche.
Djokovic ne obago nyasi oko e boma mar Belgrade ne jotugo kendo piche ne kod tipone ka omiel gi joyuoro ne oke e mbui mag oganda.
Gi kaka Serbia gi Croatia jo duoko chien kum mag wuok kata wuotho oko mana ka odong jumbe manok kende ka pok nyasi mag tuke ochakore, jotugo ne onge gi achune moro mondo girit chik mar bedo e ondamo mabor gi ngat machielo e piny moro amora.
Djokovic no owacho ni paro ma ne en go e tuke go ne liw kendo ne odwaro mana choko pesa ne jotugo wetene ma ne ochando pesa.
"Gik moko duto mane watimo e dwe mokalo, ne watimo gi chuny maler kendo gi paro maber," mano ne owach gi Djokovic ma bende en jatend riwruok mar jotugo machuo e ATP Tour. Piem mag tukewagi ne ochano riwo kanyakla nyiso achiel marwa gi hera wa epinje wa."
"Wuodh ni olosi ni mondo okony jotugo mag tenis ma tene koda ka mapod a piny e Yurop milambo ma yo ugwe, mondo giyud thuolo e tuke tenis mag piemruok, ka wuodhe machalo kamago ne ochungi nekech Covid19."
Wach ma luwo jiwo ni wuothe modong mag Adria ne ongad oko, nyasi mar ndalo ariyo mane onego bed e dwe mar abiryo tarik 3 gi 4 e Banja Luka, Bosnia gi nyisruok mo chan donjo makare gi ja Bosnia Damir Dzumhur ka en Sarajevo e dwe mar abiryo tarik abich.
"Wachuanyore mathoth gi ngeto mar nyasi ma Banja Luka gi Sarajevo," Owadgi Novak Djorje Djokovic ma e jata tije mag Adria Tour nowacho.
"Ne wachano kaka wadwamiyo johera mag tukego mor kod neno jotugo kaka Novak Djokovi gi jotugo mamoko ma olony.To kuom hawi marach, gik ma timore gi miyo chango mapiyo mar ngato ema koro nyaka ngi motelo.
Young Owegi manyo loch e tuke mag ITF bayo mar piny ngima.
Kenya biro bago tuke mag tenis mar wakeyni mag pinje mopogore opogore (ITF) ma bende en bayo monywando piny ngima e dwe mar Apar.
Alicia Owegi, nyar Kenya ma ni e lemo mar kodhi mar adek e tuk tenis, gwenyore ga gi tiend wach moro amora ma lero jatuk tenis ma oketo chunye kendo ongith ne tugo.
Kaka oyfwayo badene gi kaka otegno kete ga tenge mopogore gi jotugo ma moko.
Chir ma Owegi nigo osega miyo owuok jaloch e alap moko ma kelo luoro.
Riekone mag tiyo gi alap mag tugo osega to pod medo mana donjore maber gi dende ma rapudo, kendo nyadhi pongo ga chunye sama opimo mbak wuodhe.
"I gombo bedo jatuk tenis marahuma man gi lony," Owegi ne owacho. "Adhi mana medo tiyo matek pileka pile.
Nyako ma ja higni 16 no e achiel kuom jotugo ma ni e ngadho ma malo ahinya kendo okete e oreya mar adek e kenya.
Gi sepo ma ong'ith kod fwayo bat malongo, Owegi ni e apaya mar gik madongo nyime.
Ne oloyo piem mar joma tindo mar ITF/CAT Africa ma ugwe mar ngato achiel achiel gi ji ariyo ariyo e higa mar 2016 kendo chopo e tielo mar nus fainol e Kenya Open - ondamo ma oikore mar kalo e higani.
Koro oketo wange e loch mar tuke tenis mar pinje (ITF) e nyoluoro mar joma mine.
"Dwaro na maduong en loyo ITF nyoluo mar piny ngima. Ageno ni an gi gik moko duto maduarore. Adwaro mana bero kuonde mane ok atime maber higa mokalo," ne owacho.
Kata obedo ni chandruok mag Korona nitie, Owegi wacho ni otwere e chenro moyiedhi mar tiegruok mondo dende osik kotegno kendo oikore ne tuke mag dwe mar Apar.
"Amondo chiew kendo atimo orako kapok adhi eskul ne somo mag mbui eka adonjo e rieyo del gi limba," ne owacho.
Kenya oikore mar bago tuke mag tenis mag joma mine e piny ngima (ITF) e nyoluoro mar tenis e piny e dwe mar apar higani.
Nyoluoro no, ma nobed mar ariyo e piny kenyo, biro yuayo timbe 20 mag jotugo.
Higa mokalo, jotugo 56 nolaro omenda maromo milion 1.5 ma ne en nengo ma malo mogik kama ne ochuno Owegi mondo ochak kar laro otiko mar donjo e tuke go mana kaka Angela Kutoyi, Faith Nyabera gi Judith Nkatha ne ogo ne gi oriti.
Owegi ne orwak e tuke mag tenis ka en e school kojahigni 10.
Ne otimo rakruok ne mokuonge e higa mar 2012 e tuke mag Gymkhana Open mar bwo higa 12 kama ne oloye e tuke duto te mi otieko chien mogik.
E higa mar 2016, ne oloyo dhahabu e tuke mag ITF mag rawere matindo e Africa ma ugwe ngato achiel achiel kod mar ji ariyo ariyo.
Ne o chung ne Kenya e piem mar tuke duto ma Afrika Rabat, Morocco, higa mokalo kama ne gitieko e thuolo mar angwen kapok gitieko e thuolo mar ariyo e tuke mag mag jolar loch mar Africa ma Ugwe higa mokalo gi higani.
Cheruto koa e kar dak mongohore nyaka e wi Afrika.
Otang ahinya mar keto duogo mare bang dera mar Kovid - 19.
Jahigni 15 ma en puonjre e skund sekendar ne okalo obadho te kotingo nying Afrika malo e loch.
Neno ne ma rapudo kod fyayo bat ma yom ka en e alap mar tugo nyiso ga picha majaber.
To Cynthia Cheruto en jatugo mar tenis ma nigi were ma ja golo ga oko jotugo morado kode e tuke ma dala kata ma pinje ma oko ma ok ochuero kata luya. Ja higni 15 ma nyako no en mana were eyore mangeny.
Kuom higni auchiel mokalo, Cheruto osegolo duoko maber mokalo e kenya, tuke mag Afrika Tenis (CAT) gi tuke mag piem mag pinje (ITF).
Kopogore gi loyo piem mar Sulwe ma g Tenis mag jo bwo higni 14 higa mokalo, ne oloyo tugo mag Kenya Open gi ITF/CAT mag Afrika ma Ugwe mag joma tindo Tanzania e higa 2018.
E higa mar 2016, ne otimo nyagruok mare Morocco e tuke mag pinje kama ne otieko ethuolo mar angwen e jo bwo higni 14 e tugo mar ngato achiel achiel, ka pok owuok oko e tielo mar ariyo e piny Misri e higa onogo, kama ne oloyo e midila mar Mula.
Awiye mag wuodhe e bedo sulwe nobiro e higa 2018 ka ne oloyo midila mar dhahabu e tuke mag ITF/CAT Afrika ma Ugwe e piem mag joma tindo e piny Tanzania.
Be e higa 2018 tuke mag Kenya Open mar joma tindo e bwo higni 14 mar ji achiel achiel gi ariyo ariyo.
"Loyo Kenya Open, ne omiya ondamo ma duong kata obedo ni ne en e kidieny mar joma tindo. Omiya ga mijingo ka an e alap mar tugo,"Cheruto, ma wuon gi ne en ja adhula to min mare ja ngwech, ne owacho.
Higa mokalo, ne oloyo e piem mag sulwe mag jo bwo higni 14 kendo ochopo e tielo mag nus fainol, mag tuke tenis mag jomatindo e pinje mane otimore Nairobi Club kapok otugo e ITF Algeria gi Afrika ma Milambo e piem mar jo matindo.
Bende oketo lechene matindo go e tem epiem madongo mag joma mine kama ne ochopo e kwota fainals, ma bende ogombo yudoe loch koduogoe kendo kotegno higani.
"Agombo ahinya tugo e okang mar jotene, kata obedo ni pod atin, ageno ni an gi gima dwarore mondo ngato opiem," nowacho.
Cheruto japuonjre e Mbagathi Road skul, ogeno yudore ei ji 100 mokuongo e ITF.
Sani en namba 2279 ekwan mag jomatindo ma jo tenis e ITF piny ngima.
Okichore e choro tiende oko mar tipo mar jal ma sulwe mare kendo kodhi mokwongo mar Kenya Angela Okutoyi.
Kaka koth Kenya mar abich, Cheruto ni gi gombo madongo--mondo okaw kare e tuke mag Kenya Open, Open mar Amerka kod mar Australia.
"Okutoyi e sulwena. Gik ma oseyudo e tije lich miwuoro. Tije matek gi geno mare miya ga mijingo," Cheruto nowacho, komedo ni sulwe mare en mane en namba achiel e piny ngima serena Williams.
Kata obedo ni dera mar Covid-19 nitie, en gi chenro modich mar tiegruok ma orito machiegni mondo dende osik ka otegno.
"Ne an ja higni 10 kane akwongo winjo tenis. Migao moro nobiro Kibira ka chiwo thuolo ne rowere. Ne ateme to bange ne ayudo ni ahere ahinya nikech nomiyo abedo modich kendo aweyora gi osiepe maricho.
Veronika Osogo ma en japuonj mare wacho ni Cheruto ni nyalo dhi mabor gi tuk tenis.
Ne owacho ni, "Cheruto en jatugo ma tiyo matek. Kata gi chandruok mokaloe, tenis osemiyo okudo pache."
Onyuole kendo odongo Kibra, Cheruto ne ochako tugo Tenis ka oja klas angwen e skund praimar ma Shadrack Kimalel.
Kodak e aluora ma onge mar chiemokod ot makare e kit dak ma pile, Osogo nowacho ni tenis nomiyo Cheruto kar jot koa ngima mar chandruok.
Ne en e Skund Praimar Shadrak Kimalel, ema ne omuomore e alap mar piny ngima.
"Asebedo ka atimo tije chenro mag tenis e skund no chakre 2007 to ka ne aneno Cheruto ka tugo, ne angeyo gi sano ni en gi were," nowacho.
Ariel Okall oikore matek ne loch gi Titans e Uganda kata obedo ni nowito rakruok no.
Suluwe mar Kenya Morans Ariel Okall ni gi geno mar kalo maber ka en gi jotenee Mbalariany mar Kampala (KIU) e piem mar opich okapu ma Uganda higa 2021.
Ja tugo ma cho ma nyime e Kenya Ports Authority, ne ondikore gi jo Mbalariany Uganda juma mokalo koa e Klab mar AlBashaer mar opich okapu bang chung mar tuke e piny Oman nekech chandruok mar midhusi mar Korona.
Kowuoyo gi Standard Sport e kare Kampala, Uganda, Okal nowacho ni en gi chir mar konyo jo Uganda yudo okombe.
Mano kata bang yudo lal kor Moran ma mbele ma korgi ne odhi piny 56-68 ne KKL Dolphins ma ni e thuolo mar ariyo.
"Ne an gi otieno moling, to ne atemoromo eyi kidieny mar jotukwa ka atemo donjora kodgi maber, ne amanyo kara ma aromoe kendo ayud kaka anyalo sudo mayom eiye," Okal nowacho.
Okal ne oloyo gonde abich gi duoko opiche auchiel e dakika 24 mane gitugo giFeisal Aden, gitieko ka Taitans otelo gi poit 11 kod opiche miduoko angwen.
"Johera ma Uganda norwaka maber ahinya. Unyalo kata neno e mbui mag oganda, johera ma Uganda nonyisa hera mathoth. Onge yo moro machielo mar duoko ne gi mak mana konyo tukwa loyo tuke gi kod yudo okombe.
Okall nowacho ni NBL tek kendo mar agoko. Ne owacho ni Kidienje ma moko mag jotugo ni gi jotugo ma thoth mabeyo kendo ma ni gi orak mabeyo, ondamo ma jokenya onego go e kinde mabiro machiegni.
" Nitiere joket mwandu, orak gi gik mamoko. To kata kamano, ageno ni pod wadongo kendo Kenya biro chop kanyo machiegni," ne owacho.
Taitans sani ni e namba aboro e kwan mag NBL gi point adek bang rem loyo to pod gidong gi tuke ariyo mapok otugi.
Joma pek City Oilers otelo e kwan go gi point aboro.
Jopuonjre mag sekendar oyudo sir kuom kambi mar tuk okapu gi Urbanville moket Kisumu.
Jopuonjre ma wuok e skunde ma timo maber e tuke mag opich okapu, mokak e tuke mag sikunde sekondar(KSSSA) e kenya noyudo sir mar ndalo 30 mag tiegruok e kambi mochak ni Kambi opich okapu ma Urbanville.
Tuke mag 2021 nochakore dwe mokalo e dwe mar angwen kendo noywayo jotugo 50 mokwany kuo jotugo mabeyoe mogik e skunde matugo mipich okapunyaka ka joloch machon mag KSSSA epiny Kenya Skul mar sekondar Agoro Sare.
Chenro mar ndalo 30 mane obagi e skund primar ma Manyata Arabs kokalo kuom riwruok lig maduong mar mipich okapu e Kenya KBF kama kama Klab mar opich okapu mar Lakeside nopuonjo nyithindo tugo opira mar okapu kod chike ne mochuno.
Kowuoyo gi Standard Sport, ogaye mar kambi Urbanville Oliver Nyawanda nowacho ni ging'iyo bedo jotuk opich okapu marahuma ahinya e Kenya ma yimbo.
" Wan gi gombo maduong mar tayo sikund tiegruok mar opich okapu mopong ma chiwo thuolo ne yawa matindo macwo gi nyiri mondo odongre, olos kendo orit were mag tuke duto kamano."
"Dwaro maduong mar chenro ni en konyo yawuoyi gi nyiri matindo mondo oyud lony gi riekni mag tugo opich okapu kaachiel koda ka miyo gi tiegruok e yore mag ngima." Nyawanda nowacho.
"Mohingo jokanyo 15 mag kar opich okapu mar mar Urbanville oseyudo jip mar dhi nyime gi somo e sikunde kod mbalariany ma Kenya, Africa ma ugwe kod mokalo kanyo e chenro ni. Wachano medo kwan no e higni ma biro."
Angela Akinyi, Jason McOnyango gi Vady Omondi e kinde mag kambi mar opich okapu ma Urbanville.
Jotugo matindo mane otugo gi e king higni 10 gi 20 ma wuok e skunde nyiri ma Tigoi, Ng'iya, Obunga opich okapu, Sikund chuo ma Usenge gi Kisumu.
Ma moko otingo Sikul Maseno, Agoro Sare, Yala, Rapogi, Chulaimbo, Akademi ma Hilcrest, Sikund chuo ma Chesamisi, sikund odiecheng ma Kisumu, sikund secondari mar jo Islam, Kanuainga, Loreto, Mbalariany ma Maseno gi JKUAT.
" Chuny nyadhi mar weche opich okapu mar Urbanville, otenore kuom Nyasaye, Jo ot, Somo, Osiep to mogik en opich okapu. Wachuno tich matek, luor kod kinda," Nyawanda ne omedo.
Milton Amadi mawuok e skund Sekondar ma Usenge nowacho ni noyudo lony mathoth kowuok e kambi moloyo to e ndalo mag yueyo ma midhusi mar Korona norocho tiegruok.
"Ma ne thuolo ma ber ne an kaka japuonjre kendo jatugo mondo awuog oko mar kar yueyo mara. Tiegruok gi puonj ma ne wayudo ne ok omedo mana kwan maga kaka jatugo mar opich okapu matin ma eka aa, to bende nomedo bero kaka aparo kod neno gik moko ka adwogo e klas,"Amadi nowacho.
Timo maber moloyo ne miyo ngato yudo wuoche, mich mag omenda, opira mag okapu, mwandu moko mopogore opogore, mgijotugo moko midewo kaka Moses Odhiambo , Marvin Oduor, Fedelis Opiyo, Samwel Otieno,Eudry Pinto, Bekham Jack, Nigel Omondi, Philip Omondi gi Maria Oloo.
Mokalo e higa 2019, Urbanvile koriwore gi Big Dream Vision nokonyo jotugo ariyo yudo sir mar mopong chuth mar dhi e sikul kod tugo opich okapu e piny Amerka.
Urbanville opich okapu bende loso chenromar jo higni duto ma chuo gi ma nyiri ma chakre tarik 16 dwe mar Abich gi kambe mochan machuok,e dwe mar Aboro kod Apar gariyo.
Kambi machielo mar higa ka higa ibiro tim e dwe mar adek gi dwe mar abich 2022, kendo igeno ni obiro tingo jotugo 50 mong'ith e ndalo 60 mag tiegruok e yor dak.
Opich okapu: Ja Amerka Koranga mondo otel ne Kenya nyime ne laro otiko mag Afrobasket.
Jatugo ma nyime ma Felmas Koranga mar kor NCCA ma Mbalariany ma Troy oseluong e kidieny mar Kenya ma otegno ma mon mar opich okapu ma otingo jotugo 24 motelo ne laro otiko mar Afro basket ma biro timore Cairo.
Riwruok mar opich okapu mar Kenya (KBF) ne olando jotukgi ka gichano chako ikruok machon ne piem mar larro otiko ma biro tingo jo Rwanda, Uganda, Burundi, Tanzania, Somalia gi jobag tukego Egypt e laro otiko mag jo Zone V.
Konyien koa kuom luong mare kaka jabiro manyien mar Sunbelt mar higa e piny Amerka, Koranga birotelone kidieny ma wendo motingo Victor Wanjara, Brenda Wasuda, gi Clara Rotich, duto ma ni e piny Amerka.
Mercy Wanyama (Spain), Georgia Adhiambo (Rwanda) Rose Ouma (Dubai) gi Purity Auma (Bangladesh) tieko kwan mag suluwe moa oko.
Kapten mar KPA Vilma Achieng birotelone suluwe mochoki e pacho motingo jasaba mang'ula Becky Muthoni, Melisa Akinyi, Selina Okumu, Taudencia Katumbi gi Rita Okoth e kind mamoko.
Sulwe mapod tin Medina Okot mawuok e skund secondar Coast Kaya Tiwi, gi Ashley Minayo mar Mbalariany Riara bende ne ongado e kidieny no motingo rawere gi jo tene.
Kowuoyo bang gonyo kidieny no, Jagoro mongirore mar KBF Ambrose Kisoi bende nolando ni jalup japuonj George Mayienga biro kawo ting kaka japuonj maduong mar jotuk opich okapu ma mine.
Mayienga ma sani ni Uganda gi kidieny mar joma yawuoyi gi nyiri ibiro sir gi mar KPA Mike Opel, Japuonj mar Eagles Wings Eunice Ouma gi Tony Ochieng mar Mbalariany ma Strathmore.
"Wadwa chako ikruok ma chon mondo omi Kenya otel e thuologi mokuongo bang tieko e thuolo mar ariyo etok Uganda e kinde mag laro otiko mokalo manotimore Kampala higni ariyo mokalo," Kisoi nowacho.
Koch mar Kenya Morans, Liz Mills bende osegor e kwan mbero mar jolony kaachiel gi Syivia Kamau mar bengi Equity.
Kosoi nowacho ni riwruok osekiko kanyakla mar jotugo motingo rawere kod jotene mondo okel dhi nyime, komedo ni jotugo go onego chak tiegruok e dwe mar angwen tarik 30.
Kidieny mar jotugo ma wakeyni mar opich okapu - Felmas Koranga, (USA), Mercy Wanyama (Spain), Victoria Wanjara (USA), Clara Rotich (USA), Purity Auma (Bangladesh),Brenda Adhiambo (USA), Rose Ouma, (UAE), Mary Lisa (KPA), Natalie Akinyi, Melisa Akinyi (Equity), Velma Achieng (KPA), Selina Okumu (KPA),Georgia Adhiambo (Rwanda), ,Christine Akinyi (Zetech), Jemmimah Knight (Storms), MaryAnne Nyagaki (Equity), Liz Okumu (UON), Medina Okot (KAYA Tiwi), Ritah Oluoch (Equity), Becky Muthoni (KPA), Taudencia Katumbi (KPA) gi Ashley Minayo (Riara) japuonj maduog-George Mayienga,
Gima omiyo sulwe manyien mar Moran Bungei ne oyiero tugo opich okapu koweyo ng'wech.
Preston Kiprono Bungei en Moran ma adieri.
Suluwe ma ja tuk Kenya ma ja Amerka ne otugo ne Kenya e laro otiko mar Afrobasket ma ne otug Cameroon motelo e higani dwe mar ariyo.
Bungei ne en achiel kuom jotugo mane okonyo Kenya Morans, team maduon mar piny mar joma chuo, oyudo otiko mar piem mag Afrobasketbal e kinde mokwongo ei higni 28.
Ma sani tugo ne jotuk opich okapu ma ma Randers Cimbiria, e BsketLigaen, lig maduong e Denmark, Bungei ngiyo loyo Okombe mar Danish bang konyo tim ne chiopo e nus fainol mar tukego kama gibiro rakore gi Horsens chieng Thursday.
Standard Sport ne oyudore gi Bungei koa e kare Denmark e penjo mag sime, kama jatuk opich okapu ma tiendene odonjo matut ei jongwech ma Kalenjin ne ogoyo sigande kama kaka penjo gi duoko go dhi ni.
Kanye gi karango mane onyuolie?
Ne onyuola kendo adongo Mexico manyien, Alquerque.
Ne adak kuno kinde duto mag ngima na naya awuok ka adhi e mbalariany.
An e nyathi kenda e kend mar minwa gi wuonwa.
An gi nyiminena ariyo ma owuo e kend mar ariyo mar mamawa.
Nyinge gi gin Grace gi Carly.
Grace en 16 gi Carly en 14.
Be jonyuolni ne otugo tugo moro amora?
Ka Ee, to ne gin tuke mage, ne gi chopo e ranginy mane?
Jonyuolna duto ne jotugo ne giringo ngwe ng'ado gwenge gi mag alap mar ngwech.
Giduto ne gi dhi e tiegruok e mbalariany mar jokristo Lubock e Texas kuom sir mabiro nekech nguech kendo mano e kama ne gromoe.
Wuonwa ne en jaloch ma nyadi ngwen ma bange kendo notelo te kidieny ne e piem mag tukego nyadi ngwen bende.
Wuonwa nolokore jalony bang kose sidho ogudu mar somo e LCU kendo ne en gi tij lony ma dhi nyaka higni 10 chakre 1995 - 2005.
Ma ochuno ni nyaka nge, en ni notieko e thuolo mar ariyo e ngwech ne mokwongo mar ng'ado gwenge e higa mar 1999 kotieko e sa mar 2:10:43.
Ja Kenya Moran ma nyime Preston Bungei (koracham) e rakruok gi jo Senegale kinde mag laro otiko mag Afrobasket.
Tuke mage mane itugo ki dongo?
Ne aringo ngwech mag ngado kor gwenge( to ok mag alap, ne aweyo ringo ng'wech mag ngado kor gwenge e kilas 8) malo nyaka e kilas 11.
Bende ne atugo opich okapu higni angwen duto to aweyo ringo ng'wech mag kor gwenge e klas 11 mondo achikra tir gi opich okapune hika mogik e sikund sekondar.
Ne Ichako tugo opich okapu kar ang'o?
Ne Achako tugo opich okapu ka a ja higni a bich.
Ang'o momiyo niyiero tuk opich okapu to ok tuke mamoko? Ang'o ma nomiyo iyiero tugk opich okapu?
Mama wa nochaka e opich okapu no ka aja higni 5 nekech jowa duto ma kor gi mamawa ne jotugo mag opich okapu.
Kwarwa, Philip Harmon, ne otugo ne Mbalariany mar Kansas e higni mag 1960.
Waya na kod Nera na bende ne otugo opich okapu ka gingo kendo nyaks e sikul mar sekondar.
Kan a e kind higa 2 - 3 mama wa nonyiewona gol mar plastik kaka mich mar Krismas to nowacho ni ne anyalo siko ka goyo e saba odiecheng te.
Koro ne ondika mondo achak tugo mapiyo kane aromo tugo girawere.
Bang somo mar Sekondar ere kaka ne idhi nyime di tuk opich okapu?
Bang sekondar nadhi e kolej mar Trinidad State Junior, ma ni Trinidad Colorado chakre 2013 - 2015.
Somo mar Kolej go gi higni 2 koro ka ne an kuno ne an e sir mar somo mar opich okapu omiyo nayudo ogudu na mar asosiet.
Bang mano ne ayudo sir mar Mbalariany Norfolk State (NCAA Division1) e Norfolk Virginia.
Natugo e kinde na mokuongo kanyo 2015 - 2016, to e podho mar kinde na motegno (2016 -2017) ne a hinyo okumbo na mane dwaro bero kendo nochuna ni mondo abed oko e kinde no duto.
Naduogo mi atugo otamba makwar e kieny mar jo tene 2017-2018.
Ndalo ni mokwongo mag tugo opich okapu, ngano ma ne otiegi kendo ojiwi e tugo opich okapu?
Ja Kenya Moran ma nyime Preston Bungei (koracham) e rakruok ne jo Randers Cimbria gi Bakken Bears e lig mar Denmark.
Ka adongo, ne apuojora gik mochuno kuom kidienje duto mane atugo e.
Jopuonj ne nyalo puonji diro ne ngato, minruok e kind ji gi loyo kod ma moko.
Be ne anyalo ga dhi loyo e gonda e pap kod puonjruok tugo e yore moko ma ne ane ga ka jotugo molony timo ka arango gi e tipo.
Ne apuonjora weche lony mathoth e skund sekondar.
Jopuonj na notimo tich maber kuom puonja chike kod tiyo tij tielo makare, tiyo gi lwedo ariyo, minruok e kind ji ka ichiko wangi malo, somo ndiko e tipo kod mamoko.
Jatach na ke ndo ngama chiko wanga kuome en Jarel Johnson.
En gi joodgi gin osiepewa ma chiegni ahinya kendo wadhi kodgi e kanisa achiel.
Anyuola wa osebedo ka ongere ga kata ka ne pok onyuola.
Jerel oyomba gi higni 4 kendo asega bedo ka agene kaka owadwa ma duong.
Ne en jatugo maber mar opich okapu en owuon, koro ne oja puonja ga tugo, kod kaka anyalo bedo jatugo ma dhi maber.
Ka di ne ok en di koro ok an kama antie kawuono.
Kuom ng'uono yie ifulie moko kuom gik ma iseloyo.
Ang'o ma gin kinde mag rapar madongo e ndalo ni kaka jatugo?
Adier chung e lo Kenya kod kuodo wi Angola osebedo kinde moko mag rapar madongo e tijani nyaka kawuono.
Nyalo bedo bath sigana kod konyo piny chopo e piem mag Afobasket e tielo mokwongo ahinya ei machiegni higni 30, onge gimoro machielo manyalo kalo mano kuom rapar duto gi sani.
Ango gini ma iseromo go e tugo mar opich okapu? Puonj mage misesomo?
Nitie gik moko ma ok nyal romo e opich okapu kata tuke ma moko e ngima.
Tuke gin gik ma rateke ma inyalo tigo e chiwo puonj puonjo man gi nengo e ngima e yo ma gik ma moko ok nyal.
Ne an awuon asesomo kowuok kuom opich okapu weche mag geno, chiwruok, gi kedo ei chandruok.
Ne orieda kaka jatuo maber e thuolo mar 17 ekidieny mar joma otegno e piny mar New Mexico ma bende ok onge e golo jotugo mabeyo man gi were ma malo e opich okapu.
Ngang' ne onge ngama ne ong'eyo ni anyalo bedo maber moromo tugo e Kolej, to natiyo gi mano mar miyora mijing'o mar tiyo matek mondo akwed paro gi no.
Ne an mana gi chiwruok achiel mar sir mag somo bang' tieko somo e Sekondar ma bende e kaka ne ayiudora e Kolej mar Trinidad State Junior (TSJC).
Bang' higni maga ariyo e TSJC, ne ayudo mana sir achiel mar somo ma ne dhi e Mbalariany mar Norfolk (NSU).
Ne aikora ga mar timo gik moko duto ma ne dwarore mondo atug opich okapu e NCAA Division 1 to Nyasaye nonogwedha gi thuolo no.
Bende ne asepuonjora ga ni nyaka ibed gi chuny mar tuonruok gik moko mondo ichop lek magi.
Anto ne ochuna atuonora seche ma abudho go gi osiepe.
Kane gin oko kanyo ka giwinjo maber kendo gimor, ne an eod orako ka atiyo matek kendo ka amedo berora.
Ne ochuna ni mondo adi aluora na mar osiepe kendo ne ayiero dong mana gi osiepe mani gi paro machal gi mara.
mna kaka chandruok dhi, ne nyaka adh e bero mane dwaro ni nyaka akaw dweche 7 mag thieth mar ringruok.
Chon ne chuna ni nyaka adhi diriyo ndalo abich e juma mando okumbo na onyal tiyo makare, ka ok kamano, dine omoko matek kendo ka ok oriere.
Gi eparo, kalo e yor chang tek ahinya.
Ne ok anayal tiyo gi lweta ma ongiyo, e tiyo tije na mapile ka pile kendo ne ok angeyo kaka loyo done obedo na ka asetieko kindenda mag kwo.
Bende en gima tek oko kinde duto mag tugo ka ing'iyo mana kaka jou tugo oyieno ka otieno ka into ionge kodgi.
Ne nyaka aked ei rem mar ringruok gi mar paro kuom hinyruok na , kod ndalo na mag kwo mondo adog abed jatugo mane anyalo bedo.
Magi gin puoj kod lony, ma ok inyal yudo koa kuonde mamoko ma diyudie.
Dwaro na maduong moloyo e higni Abich ma biro, en chako tugo Australian NBL (lig ma duong e Australia), nyiewo ot kod chako anyuola gi chiega.
Higani kama aketoe tekre na en Afrobasket kod timo duto ma anyalo mondo okonywa e nyisruok ma kare kendo buogo ji mathoth gi tijwa.
An bende achiko wang'a e otikowa mar okombe mar piny ma ngima gi konyo Kenya ngado otiko mare mokuongo nyaka nene mar laro okombe mar piny ngima.
Kaka ne asewacho motelo dwaro na maduong en tugo e Australia NBL gi yudo gik ma agombo duto kanyo.
Tugo e NBL biro miyo abed gi chiega kinde mangeny e higa, mopogore gi bedo mabor kode dweche 8-9 ka atugo e piny Yurop.
Oko mar pap, a winjo maber ka abayo kendo afwenyo kuonde manyien.
A timora nono ahinya to ahero kwe kendo budho gi osiepena kod anyuola na oko ka an gi thuolo ma oko.
Sani atugo ne Basket Ligaen, ma e lig maduong e Denmark.
Lig no opog e kidienje ariyo, Pro A (ma ema jowa kod jo gi Tylor piemie) gi Pro B. Lig no oting'o kidienje apar mag jotugo ma kidienje aboro motelo yudo thuolo mar yawo tuke.
Kidieny mara okpiem e tuke moro amora mag pinje ma oko,to otugo mana gi kidienje ma tugo e Basket Ligean.
To nokech ne adongo loka, ne ok ang'eyo jatugo moro amora mar opich okapu ma Kenya.
Jatuka ma nageno ahinya e dongo na duto ne en Kobe Bryant, en ema ne achiko wang'a kuome.
Jordan mondo obed ja kaw kar Bryant e kiru mar Hall of Fame.
Suluwe ma chon mar NBA Kobe Bryant, Jatelo mar Kobe Inc, wuoyo e kar tiegruok mar Milken Institute Global Conference mani Beverly Hills, e California, America dwe mar Abich tarik 3 higa 2016.
Michael Jordan ema biro ja chung kar Bryant ka Los Angeles Lakers chiwe ayanga bang tho mare, e Basketbal Hall of Fame dwe ma nyien.
Bryant, jaloch nya dibich mar NBA ka en gi Lakers, notho higa mokalo ka en jahigni 41 e ndek kalapapla gi nyare kaachiel gi ji abiryo moko, kokelo buok maduong ne piny tuke kendo keto johera mag tuke e yuagruok.
Ibiro sidhe ayanga ei Naismith Memoria Basketball Hall of Fame e klas mar 2020 kaachiel gi machalo Tim Duncan gi Kevin Garnet tarik 15 dwe mar abich.
Jokanyo mag klas 2020 ne okwa ni mindo gi yier jochung mabiro chung ne gi e nyim mbese gi e kinde nyasi no.
Jo Lakers orito Bryant, ma bende ne oketo Jordan kaka kido ka odongo, ibiro kaw kare gi jaloch nyadi uchiel ma ne ochiwo neno ma kelo kuyo kod lit ahinya e kinde rapar mare.
Jordan , mane otelo ne thuondi mag Ruedhi ma Chicago (Chicago Bulls) e higni mag 1090 to sani en gi Charlotte Hornets, bende biro chung' ne japuonj mar opich okapu mar wakeyni ma ma Baylor, Kim Mulkey mondo okuong're.
Japuonj machon mar Houston Rockets Rudy Tomjanovich gi ja loch mar higni apar Suluwe ma kinde duto Tamika Cathingse moko kuoim jo thiringinyi ma ogen ahinya e kilas 2020.
Bryant, jaloch nyadi 18 e NBA ndalo duto no dhi e yueyo mar rutaya ne lig e higa 2016 bang achiel kuom tije ma owir ahinya e sigana mar opich okapu, kendo ja lo gonde mang'ula namba angwen.
Bungei ok oikore bolo opira piny ka otugo ne Kenya Morans
Sani ka obedo suluwe ne Randers Cimbira e Denmark, Bungei dwaro ni okony Kenya oyud otiko mar laro okombe mar piny mangima bang' Afrobasket.
Samoro ok nochak obedie jatuk opich okapu ma thiringinyi kendo molony ka Jordan
Mino ewach ni to ng'ano ma adieri owinjore gi sidho ogudu mar jatuk opich okapu maduongie moloyo en wach ma iye ogajore, ok opondo ne kuotho moko mamit ma dhiroe ng'ato.
Biroga bedoe jok ma siro ber mag Jordan mothianyore e lela, kata oyuma moko mager ka sitima mag kethruok kende mag Kobe Bryant; ka on owachi manyocha otimore machiegni ahinya, lieko ma
Preston Kiprono Bungei samoro ok nyal lwar e kind jotugo adek madongo mag opich okapu, to kata kamano en jatugo ma yore.
Ji matin ema yudo ga thuolo mar chopo e fainol e tuke gi mopogore opogore engima gi duto we kata mana yudo thuolo mar timo gik ma osebedo koyudo e higni auchiel mag tiegruok mare kaka jalony mar opich okapu.
"Asepuonjora mathoth motudore gi geno, chiwruok gi kedo eyi tembe," Bungei nowacho ne Standard Sport e kinde mag penjo kod mabaka e kare Denmark.
"Ji matin ahinya mane paro ni ne aber moromo tugo e mbalariany, to ne atiyo gi mano mondo ojiwa kendo afweny ne gi ni ne ok gingeyo."
Ka ne odonjo e tugo mar jo opich okapu ma chuo higani ma Kenya Morans, Bungei nowacho ni tugo ne tim mar pin Kenya osebedo yuto ne maduong moloyo e opich okapu.
" Kenya en gikeni mara, en piny gi wuonwa, kama nonywwwolee kendo odongoe. Anyuolo gi wuonwa duto pod odak Kapsabet."
"Jokenya tiyo matek kendo ni gi chuny moloyo jomoko duto ma ase romo go e opich okapu moloyo to gi gige tugo go ma ok oromo. Piny no jaber. Kata obedo ni ne adongo e pinje ma loka, Kenya chalo mana kaka dala wa mar ariyo," Bungei nowacho.
Motelo e dwe mar Ariyo, Bungei ne achiel kuom jotugo 12 mane okonyo Kenya ngado otiko mag donjo e piem mar Afrobasket nya di mokuongo e higni 20.
Wuodhe ka odhi e kidieny ma tugo ne pinygi, nochakore e yo ma ochuanyore ochuanyore matin bang ka FIBA otame etugo nikech ne oonge gi otiko mochwere mar bedo e kenya.
Ka ni ng'iyo tugo no gi e bath pap, onge mar Bungei ne onenore ayanga ka jo Morans tony gi loch modhero e tielo mokuongo bang' goyo Mozambique 79-62 e tik gi mogik ka ne oselogi gi Senegal kod Angola e Girup B.
"Ne ane marach ahinya ka bang' ikruok duto gi seche kae to bange ifwenyo ni ok idhi tugo, olit," Bungei nowacho.
To ka ne Ochopo e dwe mar Ariyo ne omiye thuolo mar rwakore gi rangi mag Kenya kata obedo ni ne ologi e tugo no gi Senegal 69-51, Bungei notieko tugo no kaka jatugo maber mogik mar Kenya gi point 11.
Ne oluwo tuke maber no gi tich moro machielo mar point 10 e sigand Kenya ma ne giloyo Angola 74-73, loch mane omiyo goyudo otiko mar donjo e Afrobasket ma onego timre e higa ni.
"Ok anyal kata nyiso kit mor ma an go. Tylor ka loyo gol ma kelo loch kod gin ka giyudo otiko, en rapar ma abiro tingo nyaka chieng'," Bungei nowacho.
" Achiwo puoch je kidieny mar jotugo ma ne ochako tugo ni higni ariyo kata adek mokalo, e kinde ma ne onge kata ng'ama dewo ni Morans gin ng'ano gini. To ee, achano tugo ne jo Morans ka dhi nyime kuom kinde duto ma gini bed koda kata dwara mondo abed kodgi."
Jatugo ma nyime, ma sani tugo ne Randers Cimbira e Denmark, ni gi lek mar chiwo luor ne wuon mare mane otho e higa mar 2011, kokonyo Kenya loyo piem mag Continental Championship.
Bungei, ma otingo nyiriri mag nyodo mar jang'wech kowuok juom wuon mare ma ne osenindo James Bungei, ne onyuol e Albuquerque e New Mexico e higa mar 1995.
Mana kaka wuon mare, Preston ne odongo ka oringo ng'we ng'ado kor gwenge gi mag alap. to kata kamano, mago duto ne ochung ka ne oyiero chiko wange e opich okapu.
"Mama wa norwaka e tuk opich okapu ka a ja higni abich nekech anyuola gi mathoth ne jotugo mag opich okapu. Ka ne a ja higni adek, ne oyudo na gol mar plastik ka mich mar Krismas kendo owacho ni abiro ga mana chung' e nyim gol no ka a diro saba eiye odieng duto.
Kata obedo ni ne orem yudo loch ne piny gi ka ne en e sikund sekondar kata e mbalariany, Bungei ne ochako goyo ondamo ka osebedo jalony e higa mar 2018.
Bang' kinde ma ok oromore gi mbalariany mar Trinidad State Junior gi Mbalariany mar Norfolk State mane ochopo e NCAA Division 1, Bungei ne oriwore gi Jazine Arbanasi e Croatian Prva Liga.
E piny bCroatia, Bungei ne ondiko rekod ma lombo wang' ka ne ondiko point ma dirom 17 e tugo ka tugo.
Ne oluong nyinge e nyadhi mar joma oluor mag Prva Liga kendo noloyo thuolo mar Jatugo ma ber mogik mar juma e lig no nyadingwen e higa 2019-2019.
Gima omiyo chungo tuke ok no dwok chien kech mar jo Kisumu Lakers ma loch.
Jo opich okapu ma Kisumu Lakeside ni gi chir mar timo maber e higa tuke mag Kenya Basketball Federation ma 2021 (KBF) mar joma chwo kata obedo ni chandruok mag midhusi mar Korona ma pod dhi nyime gi chando tuke e piny.
Dwe mokalo chakruok mar tuke mag KBF ne ochungi apoya gi piny owacho ne kech medruok mar Covid 19 e piny Kenya, ka mana nogoyo chuny jo Kisumuma ne osechako iko tegruok gi.
Motelone chung' mar lig, jo Lakeside ne osetugo tuke a bich ka giwito loch gi ne EMYBA, Thunder, Eldonets gi KPA.
Loch gi makende owuon ne en ka gitugo gi Ulinzi Worriors, ka jo kisumu go buogo jo ting' loch mag tugono gi seche go 61-59, loch ma jagoro mongirore mar Lakeside Brian Lusaga ogeno ni dine ochako ayanga tekruok mag rakruok gi gi jo piem ma moko.
Kowuoyo gi The Standard Sports, Lusaga ma bende en konchiel kaka japuonj matin, nowacho ni ok gimor gi lendo mar piny owacho mar "onge tuke' to omor gi geno ni gibiro yudo loch e higa ni.
"Tieng mar jotugo no nesemako chir kendo oikore mar rakruok gi jotuge ma moko. Jotugo moko ne ose kwayo thuolo e tije gi mondo giyud kinde ma kende mar miyo luor tuke gi go, to mano nyiso ni chenro gi osekethore kendo mano biro miyo wa chandruok e kinde ma tuke oduogo ayanga."
"Jotelo bende ne osechulo kuonde tiegruok mar higa, mano bende biro kethore nono. Kata kamano wayiero mar mondo wabed gi geno kendo gi ilo to ok ne higa ma onge tuke ma ne en 2020," Lusaga nowacho.
Japuonj maduong mar Lakeside nochoro weche go mag jalupne kowacho ni timbe mamoko ni gi hawi kokalo kuom chungo mar tukego nekech ka ok mano to di ne giromo gi Lakeside moro mopogore gi ma ne owito tuke angwen moriere ka.
"Loyo joting okumba e tukego mondo watiek hawi mar wito tuke no ne en gima duong', en rayaw wang' ni tim moro amora inyalo loo e truke go, mano dine omedo maw kuom jotugo, to kata kamano tuke go ne ongad oko."
Bedo e kind 1-4, medo chik ma wachiko go wang'wa kuom timo mana gik ma osebedo ka tiyo kod jiwo kuonde nyaw wa.Ne wasetiyo gi loch ma ne olowago ang'wen ka mondo wang'e go kuonde ma gige wa ne nyap go, nono kendo loko kuonde mane ok watimee maber e kinde magwa mag orako ma sani," Oketch ma bende ong'ere kaka 'DC' ne owacho kamano.
"Kuom kinde tuke mokalo, ose bedo gimoro mar paro ni yudo loch e ndara en gimoro nono, to ageno ni tim ma sani oikore mar nyiso ni paro ma kamano en en mana wach kinde mosekalo.
Lusaga nowacho ni Oketch, ma ne oriwore gi jotugo go e kinde mane eka giyudo loch ma miaha, e kindgi gi Ulinzi, nobed siro ma ongirore mar loko Lakeside obed gi teko mongi'th.
"Oketch ne en koch mowinjore. En jatugo ma ndalo malach mar Lakeside, ma winjo fuonde tim kaka tiyo. Bang dhi e rutaya, jotelo ne okonye yudo tiegruok mag puonjo. DC ogurore kende osomo ga tugo maber.En e gimoro macielo maduongie ei alap mar jopuonj tugo," Lusaga nowacho.
Lakeside ne ondiko Ocholla Bryan kowuok KPA, Marko Odhiambo mar KU Pirates, Joshua Carter mawuok Barcelona, George Collince, Jayden Simiyu gi Allan Kibira ka gidwaro bero tukegi mokalo fainol mag kwota.
"Joshua Carter en ja rito man gi were ka borne ochung e 6.2', pod ojiwore e tekruok ma lig, okwanyo maber kendo kindane e tiegruok kelo mor. Adiera obiro kelonwa loch duto mawadwaro," lusaga ne owacho mago e wi jatuk gi mar pinje ma ne tugo ga e piny Spain.
Lusaga ne omedo ni gise tuch gi chenro mar tiegruok, kama jotugo ringoe ng'wech gokinyi mondo dendgi ojiwre, orako mar ji giwegi kod mbaka mag mbuyi e kinde mag kum ma awiye mag tuke gi.
Suluwe ma ja Kenya Morans, Ongwae ne ogone ombulu kaka jatugo ma jarit chien maberie moloyo mar higa e piem mag okombe Danish Cup.
Suluwe mar Kenya Morans Tylor Ongwae e jatugugo mar geng'o maberie mar piem mag Danish Cup mar higa.
Ongwae ne osidh lojno bang ka ne osetimo nyisruok makare kama ne okonyoe jokorgi Bakken Bears loyo okommbe mar Danish.
Ongwae ne oloyo point abiriyo kendo ne nigi opiche ma duogo 10 kod kony mar jiwo jotukgi Bakken Bears loyo okombe mar Danish e kidieny mar joma chuo ka gigoyo Horsens 80-82 e fainol.
E kinde ne mar adek gi Robede ma Danish, Ongwae osebedo mober ne joloch go e kare mar rito chien.
Piny Cameroon ne odonjo mokuongo tik e kar neno tipo mag filim mar piny ngima mar Netflix.
Donjo mokuongo tik ne omiyo onyisi filim ariyo go kendo ogol e seteshen mar piny onogo mar afrika madiere.
Tipo mag filim ariyo mag piny Cameroon, ma Therapy kod Fisherman's Diary, gisani nenore e kambi maduong' kendo magolo kido mag sinema e piny amerika ma apise maduong' yudore Los Gatos, California.
Kaluore kod lupode mek gwenge, Ermelinde Simo Sakah Jing ne ogolo tipo mar filim mar Therapy, mane ondiki e buge sigana kaka ranyisi mar ja Cameroon mokuongo tang' e Netflix.
Sulwe mag filim mar piny Nigeria Richard Mofe-Damijo, Ireti Doyle komakore gi Jing, Alenne Menget, Lucie Memba, Neba Godwill, Kayla Merits, ma en jatugo kaka nyathi.
Filimb tugo mar Forkwa Babila luwo sigand keny manitiere gi ywaruok, kendo gimanyo luwo puonj koa kuom jolony eweche mag dak milieko mondo okonygi e keto winjruok e podgruok gi mag keny.
Donjo mokuongo mar filim mar Cameroon ne otaa e buo Anurin Nwunembom gi Musing Derick, e kinde ma steshen mar Anthill ,Victoria Akujobi imiyo pak kaka jandiko filim.
Filim mar 'The Fisherman's Diary' ma ogol gi Kang Quintus kod Enah Johnscott, ma osebedo achiel kuom filimbe mabeyo e piny mar Cameroon e higa mar 2020, e kinde chakruok higani ne oyier e piem mar 93 mar Oscars.
Kuom hawi marach filimno ok ne ochopo e okang' mogik.
Ka owuoyo e wi chak-yiero mar Oscars, jagol film maduong', Kang Quintus, ne olero gi mor ni thuolo mane Cameroon oyudo mar donjo e piem mar Oscars oromo keto kambi filim mar Cameroon kama maber e piny mangima.
"Wamor ni waloso sigana kod filim. Kor kakorwa, ka opogore kod mich mar tich matek, winjruogni chiwo thuolo mar chopo tugowa ne joneno mag piny mangima. Wageno ni mae biro bedo mokuongo e wi mang'eny ma osebetie ok ne an awuon kata riuruok to kendo kata ne kembe mag filim mar piny Cameroon," Kang Quintus nowacho e duoko penjo mar jolendo.
Filim mar The Fisherman's Diary, luwo sigand Ekah (Faith Fidel) ja higa 12 mane oyudo jip koya kuom Malala Yousalzai, jaloch matin mogik mar mich.
Eyi filim, Ekah neni gi geno mar dhi sikul e gwenge mag jolupo mane nenore kaka chira.
Filim nyiso jotugo moko kaka Ramsey Nouah, Onyama Laura.
Kane owuoyo e wi yuto masani mar tipo mar bidio mag Cameroon, jagol filim maduong', Kang Quintus, ok ne nyal pando mor mare.
"Bang' yiero mar Oscars, Fisherman's Diary gisani osebedo filim mokuongo mar Cameroon ma osekau kod Netflix. Ma en wach maduong' ne kembe mag filim e piny Cameroon kendo kinde mor ne jo Cameroon duto… Filimbe mang'eny mag Cameroon biro luwe," Kang Quintus ne ondiko.
Jo Cameroon osetero puoch kod pak e kor lwasi/mbui ne weg filim ne ondamogi maduong' miwuoro.
Kaka nyasi mar bilo kong'o ne obedo e kar math mar Local Grill.
Jatelo mar Astrazeneca afrika, Dr.Sylvia Vito(kor acham) kod Carole Kinoti (kor achwich) ekinde bilo kuong' mar Durbaville hill collector reservoir ma owuok Cape town mane timore Village market mayudore Nairobi.
Bende isegaparo ni ringo ma nengo ne ni malo mogik, Wagyu, yudore machieg'ni kodwa?
Kamano, ndalo matin ma osekalo, Local Grill mayudore Village Market kod KWAL gi Durbanville Hill Collectors Reserves ne omiyo johera mag kong'o chiemo mar odhiambo kod kuong', mane oketowa e ng'eyo moko kuom mich mag kuong' kod chiemo.
Kuom Sh6,000 kende e wi ng'ato ka ng'ato, ng'ato ne nitiere kod thuolo mar mong'o kido mopogore opogore mar kong'o ma owuok e kambi mayudore e piny afrika mamilambo, ma loso kuong' katiyo kod olembe mabeyo mowuok e puothe olembe mabeyo e boma mar Cape Town, kaa jataa chenro ne en jalony kendo jaus kong'o Victoria-Mulu Munyoki.
E midhiambo mopong' kod mor, newatwak e yore ng'ima, hera kendo newachamo chiemo mabeyo mane yudore kanyakla kod gwend mshikaki.
Ng'eyo mit mopogore mag kuong' e yor bilo, kendo fwenyo olemo mane otigo e loso kuong'no en gima duong'.
Fwenyo mit, kech kata wach mar kuong' bende konyo e yiero chupa maber mar kuong'.
E chakruok ne wan gi okela mowang' eyor tropical slaw gi Mediterranean relish gi kuong Durbanville Hill Collectors Reserve – ‘The Cableway’ chardonnay 2018, gi gwend mishkaki, eyi bam gweno motuch gi niang' mokete njugu moregi gi glass mar kuong Durbanville Hill Collectors Reserve.
Ne chiemo e wang'e Wagyu x ng'et machieko mag Boran mane olosgi kuong' (red wine) ka ikowegi glas mar Nederburg ‘The Manor House’ Shiraz 2017.
Kendo nyaka awach ni gi parona motieno no en kuong' mar passion gi lime sorbet, en kaka gir luoko ekinde mane warito chiemo mar ariyo.
Chiemo mar ariyo ne en grass fed fillet grams 200 gi local salad kendo moriwie chumbe, kiwowo gi glas mar Durbanville Hills Collectors Reserve ‘The Promade Pinotage’ 2017.
Mondo walore, ne watieko gi desert mar raspberry panna cotta gi glas mar Durbanville Hills Collectors Reserve ‘The Lighthouse’ Merlot 2017.
Ofafa estate mosekao higni 63 kendo yudore Kisumu onego time lokruok maromo omenda Sh3 billion.
Ofafa estate mosekao higni 63 biro yudo lokruok/neno manyien mar omenda maromo Sh3 billion erokamano ne County Pension Fund gi Laptrust Fund.
Tend kanti osechako chenro mar higni ariyo mag udi ma nengogi ni piny mondo gi mii estetno neno manyien moromo kod nyadhi mar Kisumu city.
Chieng' tich adek, Gavana Anyang' Nyong'o ne oketo ohinga mar udi mag joma oritaya e Munispal ma Kisumu.
Jopango osebedo kodak e udi gi higni mokalo 20 kendo negichulo minyonge mok tinne Sh4,000 ne ot mar bedroom achiel kata two-bedroom.
Koro sana, udi, ma gisedake kuom higni, owinjore loki kendo paro nitiere mar ketogi weg udigo e chenro mag udi ma nengogi oyweyo mane ochak gi Ker Uhuru Kenyatta.
Kenya’s Affordable Housing Programme (AHP) ne oyangi Desemba higa mar 2017 gi Ker Kenyatta kaka achiel kuom dongruoge ang'wen mag sirkal mamalo.
Chenro mar gero udi Kisumu, biro eseche ma kwan mar jii medore e bomano kendo medo tielo presa, dwaro mag udi kaluwore gi tin mar ute ma nengogi oyweyo.
Gi esani, dwaro mag udi, kaluwore gi jatend County Lands and Housing Dickson Obungu, en 250,000 e higa kopim gi yudruok mar 50,000 kaka bomano medo dongo.
Gi esani, kwan mar jii e boma mar Kisumu osemedore koa 482,327 e higa mar 1979 nyaka 664,086 e higa mar 1989 kendo nyaka 804,289 e higa mar 2009 968,909 ka kwan mag jomachuwo en 474,687 gi 494,222 mar mine.
Kwan mar jii e kantino en 1,155,574 kaluwore gi census ma higa mokalo.
Jachung' ne weche boma Abala Wanga wachoni kwan mar oganda biro medore nyadiriyo Kisumu eyi higni 20 mabiro.
Nyong'o ne owacho ni medruok mar oganda osemiyogi paro chenro mayien mar ngelo gedo. "Koro chuno ni nyaka wang'i ngelruok mag jii gi gik madhi nyime e bombe mondo gi med loso utegi, yuto gi chal mar dak e aluora," Prof Nyong'o ne owacho.
Jatend Laptrust Hosea Kili ne ogolo cheque mar omenda maromo Sh76,000 moro ka moro kendo omedo omenda maromo Sh100,000 mondo otaa dar mar anyuola mag jii 1,200 ma wachni ne omako.
Estate mar Andersen Ofafa ne en mier mag anyuola 246 mane odak e bloge 39.
Anyuol moro ka moro ne ochul pes ot mar higa achiel kaluwore gi winjruok gi gi CPF gi LapTrust.
Jodak machon ibiro keti e ong'ala manyime e nyiewo wudi moger e lony manyasani.
Kaluwore gi jagedo mar udigo Peter Wasilwa, ute mag one-bedroom ibiro chiuw ne jodak machon e nengo moyweyo mar Sh1.5 million.
Jodak ibiro mii higni 10 mar tieko chulo million Sh1.5 ne udi mag one-bedroom, ka gichulo omenda maromo Sh12,500 e due.
Ute mag two-bedroom biro nyieure enengo maromo million Sh2.5,ka ot mar three-bedroom ibiro nyieu e nengo mar million Sh3.5 million.
Jooko biro medo Sh1 million ewi ot ka ot.
Kisumu en boma maduong' mar adek e Kenya bang boma ma Nairobi gi Mombasa, kendo oyudore e aluora mar nam Lolwe (Victoria basin Commision) kendo otelo ne pinje ma ugwe mayudore e aluora no.
Gima omiyo Kalasha Gala en romo mar chiwo mich ma ok nyal pim gi moko.
Yore tee orieyo nyasi mar higani mar Kalasha International Film and TV awards mabiro timore Nairobi kawuono.
Timothy Owase, jatend Kenya Film Commission chiko nyisruuok maduong e romo mabiro puoyo mit mar sinema magwa.
Moko kuom sinema ma oher gin kaka Sincerely Daisy, Family Meeting, Midlife Crisis, 40 Sticks gi Uradi.
Eseche ma Sincerely Daisy ni gi yiero 13, Family Meeting, 40 Sticks gi Midlife Crisis nitiere gi yiero 12 moro ka moro kendo Uradi nitiere go ochiko.
Sani, e hike mar 10, romono bende biro bedo kar nyiso moko kuom kipindi mabeyo e TV gi chenro mag nyithindo.
Romono ibiro yuor gi jatend migao mag yore lony gi fwambo (ICT) Joe Mucheru.
“Koa e nonrowa, nitiere dwaro mar dongruok mag gige nyithindo e TV kendo kaluore gi dwarono, kamisenno osechako chenro mabeyo mag nyithido mondo ojiu jii mosegolo paro e kelo chenro ne jowa matindo,” Owase ne owacho.
Kipindi mag Pete, Majuto, Kovu gi Selina mabiro e Maisha Magic neoyier e kidieny mar Best TV Drama eseche ma jotukgi bende neoyier.
Romo mar chiwo mich mabiro timore Sarit Centre biro bedo gi welo matin kaluore gi chike mag migao mar thieth kaka bedo mabor gi jowadu.
KFC oseriwore gi kambi mar StarTimes, ma en kama ikete filim moyier mondo ogonegi ombulu kendo otang'gi.
Filimbe kod jotugo manitiere e Sincerely Daisy, Family Meeting, Midlife Crisis, 40 Sticks duto oseyudore e grube mineno kaka Best Original Screenplay, Best Sound Design, Best Director, Best Lead Actress kod Best Lead Actor.
Romo mar chiwo mich timore e kinde ma kambi mayudore e kor gweng' nyiso ranyisi mag dongruok kod duogo e wang'e mar chal ng'ima dak.
E higani, kwan moromo mag filimbe manuang'ore e kor gweng'e kod tuke mag nyisruoka ma itang'o e wang' liech, ne oyudore e Netflix kama KFC temo matek ting'o malo golo kod neno mag filimbego.
Romo mar chiwo mich timore e kinde ma paro duto oket e chike mag Kenya Film Bill 2020, madwaro riwo chike mochomore gi kembe filim kendo kelo dongruok, omenda kod chike mag tayo kembego.
“Kuom kinde malach, jotugo osebedo kaywak ne chudo matin, lwasi marach mar tich kod ratiro. E duoko, wabiro gi yore manyien mag yudo pok manyien gi dongruok,” Owase ne owacho. Ne omedo ni kokalo e migao mar fwambo,tudruok kod lony (ICT), Innovation and Youth Affairs, KFC siro National Screen policy mabiro rieyo yore mag omenda, meto mag yuto, dongruok mar rieko kod keto mwandu.
Ne ojiwo ni lwasi maler mar golo filim biro riwo paro maber moya kuom migepe ma opogore mag piny owacho gi jo okos.
Nonro dak koya Kenya Bureau of Statistics 2020 e lupot mar kwan mag jotich mag filim gi moko ma otudore kode ne osiemo ni machieg'ni ni tije 123,290 ne owuok aching' e chiro mar filim e higa 2018 gi medruok mar atamalo 5.3 e higa mokalo.
Kaluwore gi nonro mag PWC mane ogol higa mokalo e rieyo kit kembe mamiyo jii nyiero kod kembe mag fwambo, kwan nar yuto mag sinema e Kenya chan chopo omenda maromo dola milion8.6 (modwaro romo milion Sh860) kachop higa mar 2023, kaouk dola milion 6.2 (madwaro romo milion 620) ehiga mar 2018, e seche ma yore mag golo tuke mag thuolo malach gi machuok medore.
E seche ma piny Nigeria pod otelo e wechego mag filim, Kenya osewachore nidhi riwore kod pinje madong'o mag filimbe ma gin South Africa kod Ghana.
Jamhuri Day fever- Romo go mochuno chopie e giko wik.
En kinde sikuku kendo kwan mag ikruok mag nyasi timore e giko wik mondo okony e loso mang'eny mag nyasi mabiro timore e kinde rusa mabiro.
Som kendo: Inside a Covid gig - Manyiso kaka riuruoge ikore ne lokruoge kod kido manyien.
Alternate Sound, band mar ji ang'wen ma pakore kod kit ngolo magigoyo, biro tero thuon nduma ne joafrika e nyasi mar mor mobagi Ngong Racecourse, Nairobi.
Rawera moher kod jokenya e band mar Sauti Sol biro tayo nyasi mar Sol Saturday ,man kod otiko matin mag donjo,e Karen Waterfront mabiro tang'o wende mochuno ne welo modhial. Jawer machon mar Camp Mulla Miss Karun biro bet e Rebel Room e kinde ngolo mar Afro Soul kanyo achiel kod mikayi mawinjore ahinya Xenia Manasseh kod jawer Tems mar piny Nigeria.
Golden Ice Bistro biro bedo gi Jamhuri moyiedh ma ibiro taa gi Jay Ranking gi DJ Kronixx. Jathum Kahush, ma en wuod jatend migao mar thieth Mutahi Kagwe, biro gocho Clique Lounge enyasi mochuno miluongo ni ‘Wanted in Nairobi’ mabende biro riwo wendege duto kod mago mag nyasi.
254 Brewery biro luongo jothumbe mideo kaka Big Bear, Mix Master Lenny kod Marcelo Cura enyasi mar Kenyan Nights’ 11th edition okang' machielo mar nyasi.
Kembe mag tayo nyasi e higani oseyudo midhiero mang'eny ma okel kod Covid-19.
Gadiera jokanyo mag kembe mag nyasi mosebedo kadhi maber e ohala, osepodho e yore mag loso omenda kuom dueche mang'eny ehigani.
Esama wasudo machiegni gi giko higa mosedo matekni, chalo kagima jolos nyasi nigi geno mar duoko nyasi ewang'e mos mos.
Mak mana ni ok oyot kaka owachoreno.
Jumbe matin mokalo, nyasi mar NaiFest makelo ywaruok higa ka higa ne otimore kendo bang'e ne oyudo puoch moloyo duto.
Penjo osebedo mang'eny kaluwore gi duoko nyasi mag jodhum kata ng'iyo ngima dhano moloyo uyuto mag thum.
Bende nitiere jotaa nyasi madewo ngima dhano moloyo pesa?
Mae e penjo penjore e kind chal ohand nyasi.
Giko juma ma okalo newaneno chungo mar nyasi mar Mugithi in the wild ma jii osebedo ka rito gino ma jii mang'eny ok noneno kabiro.
“Atimo mos makende kuom wachonu ni bang' ng'iyo chal masani, telo mar KWS osechopo e paro mar chungo nyasi mar mane ochan mar Mugithi in the Wild. Wagoyo mos kuom chochruok mosebete,’’ Som kidieny mar lupot moseket gi Lekishon Kenana, ma en apisa mar Kenya Wildlife Service South Conservation Area division.
Nyasi mane olichi ne ochan kendo nyak Novemba tarik 21, mane nigi nyinge jothumbe mideo kaka Samidoh, Jose Gatutura gi Kareh B, kendo nengo otiko ne odhi malo nyaka Ksh10,000.
“Ne jogo chuny, kawawacho matin. Tich matek mane oketi ne odhi nono. Ne ok yot. Ka hono jii nowinjowa kendo ne ok obadhogi. Jii mang'eny ne oyie ni ok ne en rem wa kendo negisirowa. Mano ne mor wa,’’ Shemma en achiel kuom jotaa naysi mar Mugithi in the wild ne omedo.
‘’Jo Kenya Wildlife Service ne ooro barua mar mbuyi saa auchiel otieno. Kuom adier onge ng'at mang'iyoga mbuyi esechego. Koro, ne wayudo barua mar mbuyi saa ariyo okinyi. Buok mane wayudo tek pimo. Ne wakao otieno mokalo mar tieko ikruok, ema omiyo ndikono ne obuogowa. Kata kamano, ne wayiero neno ber. Wasechako pango chenro moro mar nyasi machielo, kaka Reggae in the Wild. Ok wabijok, ‘’ Shem mabende en DJ, jiwo.
En ang'o kuom weche arita gi ngima mar jokenya?
‘’Newachano chiwo abuog rombe kod sabunde luoko lwedo ne jobuor nyasi moro ka moro. Kendo newaloso yore bet mabor kod ondamo 1.5 kaluore kod dwaro mar migao mar thieth. Kobiro eweche mag arita, kuonde tayo nyasi biro duaro arita machalo kamago. Ne omed rido weche arita. Ok ne wadwar timo makosa kaka jok mamoko, ‘’ ne osiro gi chir.
Kaluwore gi andike mar Shem, Mugithi in the Wild ne onego bed nyasi malich.
Ne omedo wacho ni nyasi mopangi manyien biro bedo maduong moloyo, kendo luwo chike duto mag Covid19.
Thrift Social, mane oseriti kendo motelne gi jalo mich,jathum kendo jandik thumbe mar piny afrika mamilambo Samthing Soweto ,mane ochwal e chakruok mar dwee ibiro bag chieng' Jumapindni.
Mae biro bedo nyasi mokuong'o tik bang' Covid-19, ma thoth oganda mang'eny wuoye.
Pogruok e paro biro bete ponono ni nyasino orem chopo dwaro migao mar thieth.
Bedo ni en nyasigi mokuongo bang midhiero, en ang'o magibiro timo ma opogore?
Oliver, jalmariek kendo mane taa nyasi mar Thrift Social, ne owacho kama,‘’Ok adwar wacho mang'eny ewi mano, wechena nyalo winjore mopogre. Nyaka abed motang'. E adiera, oloyo dhoga omoki e walo maluore gi chike matayo Covid-19 kod nyasi.’’
Wabiro rito neno kaka nyasi ibiro taa chieng' Jumapil.
Kata kamano, penjo en kaka aluora biro chalo sani kod kinde mabiro.
Bende gima rach mabiro timore en yudruok kama opogore gi jok mamoko?
Chike sirikal mag thieth e higa 2020 (The Public Health Rules 2020) ne oketo kum mar fai maromo nyaka omenda mar KSh20,000 kata twech kuom ndalo maromo dweche auchiel, kata tee, kuom ketho chike moket kuonde riuruok: kuonde logo lwedo, bedo mabor kod nyawadu, jiwo rwako abuog rombe kod keto ler seche duto e kwonde mag dak.
Mae oyangi e buo chik namba 6.
Ne jobuor nyasi mane ogamo tuo bang' yudore kuonde riuruok kata bang' chopo e nyasi,en gino mane inyalo geng'.
Jonyiewo ni kod ting' mar yierogi owuon kendo okginyal choro nyime ne wuon ohala.
‘’Kawarang'o kido marach mar tuoni, manyalo bedo matek fuenyo e nonro mar thieth mar chike sirikal mar higa 2020 (Public Health Rules 2020) maketo kum mar maromo nyaka omenda mar KSh20,000 kata tuech kuom ndalo maromo dweche auchiel, kata tee, kuom ketho chike moket kuonde riuruok: kuonde logo lwedo, bedo mabor kod nyawadu,jiwo rwako abuog rombe kod keto ler seche duto e kuonde mag dak. Mae oyangi e buo chik namba 6, ‘’Jachak kendo jang'ad rieko mar MYIP Legal Studio(founder and Managing Consultant of MYIP Legal Studio) Liz Lenjo, lero. Jalony e Intellectual Property, Entertainment, Media kod Fashion Law.
‘’Chakre dwe mar adek, chal oselokore. Kaluore kod chike moket kod piny owacho, paro mabiro nitiere e pewe tuke. Gisani nyasi itayo e buo chikegi. Jotaa kod jolos nyasi mamoko sani luwo chikegi e seche ma jok mamoko kethogi. Keto e tim chikege dwaro lokruok nikech chike moko neno ka gima mar jomoko kendgi. E jiwo mano, nitiere medruok mag nyasi matimore seche mopogre opogre, ma oganda oyie chulo chon kapok chieng' nyasi ochopo, ma sechemoko kelo gombo mar hepo jok maikelo kod bet dala.‘’ ne owacho e giko.
Ndalo matin mokalo, jathum kendo jataa nyasi Muthoni the Drummer Queen ne okelo paro mopogore kuonde mag tudruok manyasani bang' kudho jotaa nyasi ma dwaro gi maduong' en jwang'o jii mang'eny kaluore kod chal masani mar dak.
Wechenego ne osir kod wadgi showbiz bigwig Reign Mwendwa mane owacho ni chungo nyasi sani en gima ber mokalo.
Kod odiechieng' e sikuku chopo machieg'ni, one ng'atno manyalo konyo kata kamano nyalo mana wuoro kaka higa manyien biro chalo.
Kata kamano jii tee neno paro matek ne jotaa chenro madong'o e pimo duogo kendo nyasi kata dich kod ngima dhano e kinde midhiero mar Covid-19 ma en lueny ma ok yot.
Bende giko kelo nyalo?
Kaka weg nyasi yuto e kinde midhiero.
Paro mopogore osebete kaluore kod bidio manene ogol kod jathum Muthoni the Drummer kakudho jotaa nyasi wetene, e kambi mar miyo jii nyiero, mane ochayo medruok mang'eny mar Covid-19 kendo odhi mbele bago nyasi.
“En jwangruok miwuoro. Ukuodo wiya. Ung'eru kendu,” ne odhao.
Weche Muthoni nenore ni ne oluar e lwanda kaluore kod rochruok mag chenro mar showbiz mane ochan timo e kind higani e kuonde miyo jii nyiero ponono ne ong'e rochruok mora amora.
Kama lit ne ni jokenya ne nyaka yiengore kuom chudogi.
Vineyard - Kar miyo jii nyiero ma nyocha ochier e gwenge mar Kiambu , machieg'ni nochako Reggae Meets Live Music Night, mane nyiso kendo tang'o deejay,e kinde bende goyo thumbe band mopogre opogre.
Jataa chenro,Deejay Double Trouble ne tayo Graviti Band gi Band Linda kane ikonye kod Steve Junior, Deejay Prince e seche ma MC Philipo neketo lony kod ng'eyo mare kinde tich.
Kinde ma joyuor nyasi temo chopo e nyasi bang' chwanyruok e opich adhula e kind Harambee Stars kod Comoros , buok nobetie e kind jii bang' wachore ni none machieg'ni loch polise.
Boma mar Kitengela manitiere kod kuonde mor kod math mang'eny moger machieg'ni kod jowetegi, temo matek uso makelo piem ekindgi.
Weche nechalo kamano e odhiambo mar chieng' jumapil mokalo kama kwonde math Pavillion kod Halcyon manitiere machieg'ni, netugo tugo mar onge ng'ama ber moloyo wadgi.
Joyuor nyasi maya mabocho kaka boma mar Nairobi ne omolo mondo giyud mana mor.
Pavilion ma en nyasi mar tugo mane oting'o moko kuom nyinge mideo.
Mane otaa kod deejay mar kambi miyo jii nyiero mar SpinCycle kod Mr T ebath MC Jose ne oguelo Mejja ma thumbene sani winjore ahinya kanyakla kod spinmaster Joe Mfalme.
Ng'iyo bath kuonde chung'o nyamburko, nonyiso mipadhi e nyasi.
Kaluwore gi MC Jose, ne otim pimo mag liet mag del kendo ka opogore kod kwan jii mang'eny, newakao kinde matin parone joyuoro nyasi chike mag piny owacho e kedo kod midhiero mar Covid-19 kaka bedo mabor kod nyawadu e kwonde romo,” ne owacho.
Ma ok bor, jakanyo mar Kriss Darlin ma en Dohty Family bende nemoro oganda mang'eny e kinde chenro mar Reggae Sundays mane timore wik ka wik.
Ma en dwe mar adek mapod waluwo ahinya dwaro mag migao mar thieth.
Wagiyo jonyiewo mondo ochak kod kanyakla mar chiemo mar okinyi kod mano mar odiechieng' ma ibiro lor saa ariyo mar otieno,” meneja matayo yore mor, ne owacho.
Nyasi mar Outdoor midendoni park and chill en nyasi ma itayo oko mar ot matimore Carnivore Kama joyuor nyasi yudo mor e seche magiyueyo ei nyamburko.
Nyasi mar Outdoor ne ong'ere ahinya e kind joyuor nyasi mopogore nikech dwoko chien yore mag romo e seche ma oganda mang'eny ohero bet ei nyamburko.
Kar mor mar Tunnel mayudore e geng' Mombasa road ok owe chien kendo bang' gwelo DJ Malaika,chieng' ngeso gotieno ne en piem manonee e kind joot e seche mas DJ Nick Dee ne okawo kuom owadgi matin DJ Moh e piem miluongoni night.
Sincerely Daisy, 40 Sticks ne otelo e yiero mag Kalasha mane otimore e higa mar 2020 (2020 Kalasha Awards nominations)
Dwe achiel kende bang'e nenore e Netflix, Sincerely Daisyosewuok kaka tipo mar vidio ma idhi tang' higani e kinde mar Kalasha International Film and TV Awards ma jochung' mare oseyangi.
Kod yiero 13 mag kidienj filim madong'o 16 , filim, an urban story about family, young love, timeless friendships kod the reality of tough economic times otelo e kwan ma filimbe mag Kenya mane ogol higni matin mokalo,ng'enye.
Namba achiel nyaka ang'wen biro piem e nyasi malich e kidienje mabeyo miluongoni; Best Original Screenplay, Best Sound Design, Best Director, Best Editor, Best Lead Actress in a Film, Best Lead Actor in a Film gi Best Production Design.
Jii moko ma oyier nigi mor mar chopo ekwan mar jii maromo 1,036 mane ochiwo kwayogi higani.
Koa etiend Sincerely Daisy en Family Meeting, Midlife Crisis gi 40 Sticks duto moro ka moro oyier 12, seche ma Uradi oyier.
En piem kendo,nyinge jotuke madongo mosebet ka kao loch kaka Sarah Hassan gi Nick Mutuma, welo bende osegolo duondgi kaluwore gi kwan maduong' mar joma oyier.
Ekinde ma tugo manyien mar Sincerely Daisy ne omiyo gi ng'ere, tugo mar 40 Sticks ne okelo jopok manyien echich golo filim kakaEnos Olik gi Lucas Bikedo, duto mong'ere e golo thum.
Kamisen mar Kalasha bende ne okelo kidieny mar tuke nyithindo mondo opong dwaro mar gige nyithindo mamedore.
“Kuom ratiro mag dongo jo nenowa, dwaro osebetie mar dwaro tuke nyithindo e TV kendo mano osemiyo kamisen golo kidieny maber mar nyithindo kendo mar fwenyo jogol tuke nyithindo,” Jatend Kenya Film Commission Timothy Owase, ne owacho.
“E chak higani, ne nenore ka gima Covid-19 ne dhi chungo golo tuke kendo chacho loso tuke. Kata kamano, tuke mag TV osemedore kendo inyisogi kuonde nyis mag piny ngima,” Owase ne owacho kane omedo chwalo +A134ed nyagruok mag jolos tuke ma Kenya mosemedo go ondamo madongo ekinde mag tembe.
“Higani, siganago gin adier kendo gi wuoye gik matimore to jolos tuke bende medo chwalo okang mag loso tuke," James Kanja jakom mar duol mar ochiko mar Kalasha ne owacho.
Tuke mag Pete, Majuto, Kovu gi Selina minyiso e Maisha Magic, oselaro kidienje mabeyo mag Best TV Drama, Best Lead Actress in a TV Drama gi Best Lead Actor in a TV Drama.
Tugo mar TV mar Maria ne oyudo yiero didek.
Tarik mar oro kwayo mar mich mong'ere kaka Pulse Music Video Awards 2020 ochwal nyime.
E seche ma ilo medore korieyo nyasi mogen , jothumbe osemedi thuolo mang'eny mar chiwo kwayogi epiem mag kidienje mopogore.
Kaluwore gi dwaro mar oganda, tarik mar oro kwayo mane ochan koro ose chwal nyaka Novemba tarik 24, eseche ma kuayo ne osechopo 1000 kanye oromo nyoro.
Romo mar mich ma higani, biro winjo mit mar medo kidienje manyien.
Koa e kidienje mag piem 11 mosekel e higni abich mosekalo, romo mag tuke ma Desemba biro neno mich moko ang'wen ma ibiro chiu moriwo Vidio mar higa mag Best Hip-hop gi Virtual Concert of the Year.
Kidienje moko oriwo Video Vixen of the Year, Male Video of the Year, Female Video of the Year, New Artist of the Year, Best Gospel Video of the Year, Best Collaboration of the Year, Best Choreography of the Year, Best Breakthrough Video of the Year kod Best Group Video of the Year.
Bende biro betie mich mar Best Producer of the Year, Viewers’ Choice Video of the Year, Best Virtual Concert of the Year, Best Virtual Deejay Mix of the Year, Best Music Video Dance Challenge of the Year kod Best Virtual Band of the Year.
Telo machuo kogno e tuke mabeyo mogik Kenya, e nyasi mar higa kelo jotugo kanyakla e romo kama joloch duto ibiro mi mich. Joloch madongo ma higa mokalo ne oriwo kaka Khalighraph Jones (Ma en loch e kidieny mar chuwo e vidio mar higa mar Leave Me Alone), Nadia Mukami (Kidieny mar mine e vidio mar higa mar Radio Love), Nviiri The Storyteller (Jathum mawendo e vidio mar higa mar Pombe Sigara) kod Sailors mane oting'o mich mar the New Wave Video, Best Group and Viewer’s Choice of The Year.
Kaka gik moko ne ok odhi kare ne nyasi adek giko juma mokaloni
Omenda mang'eny moselal, arita kuwe marach, tiyo marach gi jongolo, joyuoro matin - magi tee ne okedho budho mar Nai Fest giko juma mokalo.
Ng'eny jothum mane onego gochi ne ok ogocho, nyaka Reekado Banks, mane owinjore otelne nyasi.
E kinde ma jataa nyasi ma rahuma, Bridget Achieng ne owuok oko kendo chayo piny owacho kod chike mag loro wuodhe, ka osomo andike ma omi duong' ni "Piny owacho ochungo thum, jathum maduong' (Reekado) ok ne nyal gocho kata kamano joyuor nyasi to ne mor."
"Ne en bang' seche moket mag wuodhe kendo chike nya luu” riuruok mar Reekado ne owacho e gano.
“Winjruok eyor andike newacho ni Reekado ne onego ochul balang' mag gocho ponono ne odonjo e kenya. Jataa chenro nonego chieng' ngeso gokinyi chul Reekado balang' mar Sh540,000 kapok nobiro chako gocho,” achiel kuom jokanyo matayo yore omenda mag Reekado,ne owacho ka ok en kod adiera.
Lupode mane okoyangore maber ni e giko juma jayuor nyasi moro ne owito ngimane bang' yudo inyruok Nai Fest en wach mawachore ahinya ewi arita kwe mag tayo nyasi.
Jatuono wachore ni noter kod rowere moko,mabende nodok, e hospital mar Melchizedek mayudore egeng' ndara mar Ngong.
Kaluwore kod jotelo mag Nai Fest otiko 3,800 ne ousi, bang'e kwan oganda mane onee moingo 7,000 ne gino maber mokalo kata kamano nus mag otiko emane ousi.
Kwan jii mayuoro chenro oserocho timruok maber mag nyasi kaluwore kod kes mang'eny mag kuo odiechieng' alanga, bembo kod yiene nyithindo mapok oromo higni 18 donjo e nyasi.
“Kata kamano amor ni thum ne nyalo kelo kwan jii marom kamano, ber wacho ni oknotaye maber kendo ne okoso rieko mar ng'eyo.” Caesar Obare ma en achiel kuom jokomiti mar tayo chenro ne owacho ne Pulse.
Ka iweyo koso ng'eyo rieko, chanruok , luor kod chir ok ne onere.
Kes mang'eny mag agoko, yenyo kod temo mecho oknomoro jothumbe mideo.
Timbe moko mang'eny ne otimore oko kata kamano joyuor nyasi ne odhi nyime kod nyasi maok odewo tulo go.
“Ne okuala NaiFest” en wach manewachore gi jok mamoko mane nigi ng'eyo e wachno, e kinde thum mar odiechieng' bang' Shaq The Yungin kwedo timbe aila machal kod mago.
“Onego uwuoth e grup”, “onego unyiew Glok”, “Watimo mos Shaq, Nairobi osebiro marach”, ne gin weche mane osiepe kod joherane netimogo mos ne jogo mane osekale maundugo.
Newadonjo e dago mar jokuoye.
Bang' nyasi mokuongo mar Nai Fest, newaparo ni oyudo giseloso ywak mokuongo, kata kamano ne ok en adier.
Nochopo kama nechalo ni wakedo ne ngimawa.
Jayuor nyasi ma ok noyang nyinge ne owacho ne Pulse kama, "Koa e pith newanyalo neno ji duto kendo newaneno ji mathoth mane ok ne yud mor e kinde nyasi."
E vidio mane oketi e Instagram nyiso kaka jalendo mar radio Shaquille Oduk ne oyudo gocho kod hinyruok e seche mane owuok e nyasi.
Kindego bende nowito simbe mar iPhone.
Koso yudo yore wuodhe mapiyo nokelo pek ne oganda maqng'eny mane odiwo.
Ne en mor jokuoge kendo mano ekaka nobedo.
“Nenitiere jo arita kuwe manoguel, polise mane obiro kapok nyasi ochakore, mane oriwore kod hospital mar Matter Hospital, kata kamano aparo ni riwruogno nyalo tayo maber nyasi kod keto arita maber mar kwee e kind oganda,” Obare ne owacho ne Pulse.
Nyasi mar Gengetone manotimore Machakos ne okelo koko koya kuom jothumbe kaluwore kod koso chudo kod koso timruok nyasi mang'eny.
Ywak mag jothumbe ne omii pek moloyo yore riwo kanyakla jobuor nyasi.
Mokuongo grup mar Ex-ray of Boondocks Gang ema nochako goyo thum mane ok nyal dhi nyime matut e kinde ma jothum maoknoguel ema negocho.
Ne owacho e bor vidiono ni,“Miuru jothumbe luor.”
Jathum mar Gengetone nodhi nyime kwayo joherane mane onyiewo otiko mar nene ka ogo thum ng'uono, ka owachoni ne oduaro omenda mar konyruok mare owuon kod mano mar joode.
Willis Raburu mane onee kaka achiel kuom jotaa nyasi, ne osudo mabor gi rochruok mane dhi nyime.
Kaluwore kode, jothumbe ne owuondi kendo balang' ema omiyo jothumbe mane okete e lai kaka Jua Cali, Mbogi Genje, VDJ Jones kod mamoko ne otamre goyo thum.
Ewi mago, Kikwetu kod Nai Fest osefweny yore magitiyogo maricho mag uso otiko.
En wach awach ni paro mag jogo manitiere kod huma madong'o yuayo oganda machieg'ni kodgi.
Kikwetu ne ober kaka mar yuayo oganda mang'eny, magadiera ne en owuora ka oweyo chuny mag jothumbe e chano nyasi.
Achiel kuom ang'wen mag weg nyamburko mane obiro e nyasi nenikod otiko kendo ne owachore ni jotieg weche 500 ne oguel mondo oland wach nyasi kendo kwan jii mang'eny mane oyuoro ne oyudo otiko kowuok kuom jotieg weche gi jotaa nyasi.
Bende noket milome maonge wegi malando jothumbe mane ok nedhi yuoro kaka Migos.
Telo mar Tanasha Donna wachone Pulse ni ne othichre oko e giko odiechieng' mogik mar nyasi kata ne nengo goyo thum ne oduok chien koya sh350,000 nyaka Sh100,000 nikech jotaa nyasi ne ok nyal chule kuom tiyo kod pichane e lando nyasi.
“Johera mag Tanasha mawuok Kisumu, Nakuru, Coast kod kuonde mamoko neoikore nene mak mana esaa mogik jo Nai Fest ne ochiwo buok bang' wacho ni nene tek mondo gichop kata chudo mokuong'o. Ne owinjore goyo thum komiye nus mar chudo kendo tieko chudo bang'e kaka winjruok mar orak lero kata kamano weche oknodhi kare bang' Bridget loko paro.” Telo mar jathum La Vie ne owacho ne Pulse.
Jothumbe mamoko mawachore ni ok nogocho gin kanyakla kod Sailors mane ogoyo neng'o gocho mar Sh350,000 mabende saa mogik nothich oko.
E seche majothumbe mamoko mane ogocho kaka Boutross, Khaligraph Jones, kod Otile Brown wacho ni negiyudo chudo gi te.
Bonsa mane oguel eketo arita kwee kendo etayo chenro e yoo makare ne olokore mager bang' rochruok chako bete kachien.
Oknyal pandre ni nitie nyasi moro amora ma okosetaaga eyo makare, Nai Fest 2 ne odong' nono bang' yudo lupot ni jakony jathum moro mamiyo, Gwaash ne osandi kendo ogo kod joket arita kwee kata obedo ni ne en kod.
Jataa nyasi Fred Omondi ne oduoko gi ich wang' rochruok mane obetie kaluore kod andika mane oketo e Instagram ma gi sani noseruchi.
Ne owacho ni nyasi neber moloyo kendo johera noyudo dhadhu mar omendagi mar Sh2,000 eneno thumbe magwa wawuon moloyo mago mag Reekado ma en jathum momi pek.
Bang' koso mor e nyasi ma ne otimre giko juma mokalo mar Gengetone, ma ne en thuolo mar chiero mor kata kamano wachni pod tek pimo bang' rochruok mano betie.
Nyasi chano golo andike mar luwo kaka weche nobedo e odiechieng' ma ibiro landi tarik 12 dwe mar desemba.
Jotend Tanasha kata kamano owacho ni ok gibidwaro kendo timo kodgi ohala.
Ewi mano, kaluore kod johera maosebedo kayuoro nyasi, arita kuwe makare en gino maduong' moloyo.
Nitiere chiemo,ler,gimoro amora maok oweyo abuog rombe kod kuonde logo lwedo.
Simon ma en jayuor nyasi ne owacho ka entie Kikwetu ni, "Tuo mar Corona yudore kwonde nyasigi, kendo tek paro kaka jotaa nyasi lendo maonge dewo, koso donjo e nyasi maonge abuog rombe,”
Kimedo, wachore ni Mo Sound ne odhi nyime kendo ng'ado thum Kikwetu, kendo joyuoro ne ok dwar wuotho oko mar boma e nyasi mar Gengetone Fest nikech chike kafiu mabende chalo kaka tuke e nyasigi.
Jothum bende onge thuolo malach kaluwore gi chike mag Covid-19 ma sirkal oketo, koro paro ni ibiro yudo seche mang'eny e nyasi gi onego ipar ahinya saa ma idhi enyasigi.
Yoo ma nyasi mar Nai Fest biro losogo kethruok gi lal mosebedo ne joma ne oyudo chandruok biro bedo okang' mayot e yore minyalo pog go nyasi mag jothum mitimo Kenya.
Giko jumani, Thrift Social kanyakla gi Amapiano kod Kwaito artist Samthing Soweto, biro tayo nyasi kendo nyiso ni nyasi mar romo elaru ekinde mag corona nyalore eyo makare.
Nyasi ma timoro gotieno oduogo kendo dhi medo ler e bor polo ma ni e wi Fort Jesus
Nyasi mar Mombasa night sky above Fort Jesus Museum ne ochako gi moro chieng' tich adek kaluwore gi nyasi mar chier mar pyrotechnics.
Pilni mar mach maromo kilo 270 mane onyis gi kambi mar Jay Pyrotechnics ne okelo ler e mudho mane ranyisi mar yango chenro mar Multimedia kod duol mar Fort Jesus.
Jatelo mar Pyrotechnics Jayshree Suchack ne owacho ni nyasi mar dakika 40, moriwo 3D projection mapping kod holograms manyiso sigand Mombasa, biro timore kochakore chieng' tich ang'wen, abich, Ngeso nyaka Jumapil.
Jatend migao mag weche tuke gi yore dak Amina Mohamed ne otayo jodak ma Mombasa kanyakla gi welo moa e chirni mag ruako welo, e yango nyasino.
Dr. Amina ne owacho ni, "Wamor romo e nyasi matimore fort mondo wane yengo mar okang machielo mar kelo ng'eyo eweche mag ndalo gi kido, kendo bende gi keto Mombasa okang maber ne jowuoth."
Jakom mar Kenya Tourism Federation Mohamed Hersi ne owacho kama: "Wan gi moro ni nitiere gimoro maber ekind midhiero ewi dhowath (beach) kod bunge."
Joarita mag naam (Coast Guard) neoketho gige lupo ma oklong'o mag omenda maromo Sh. 4 Million Kisumu
Duol mar Kenya Coast Guard Service (KCGS) chieng' tich abich ne oketho gige lupo ma oklong'o maromo Sh. 4 million Kisumu.
Gige lupo ma oklong'o ne omaki ekinde mane itimo patrol mar duoko chien lupo mag rech matindo e naam Victoria mosemiyo rech dok piny.
Nede 45 ma oklong'o kochakore gi monofilament, undersize gillnets, mosquito seine nets kod beach ne owang' Kisumu mondo otam jolupo kuom tiyo kodgi.
Brigadier Loonena Naisho ma en jatelo maduong (DG) mar KCGS mane otayo wang'o mag nedego ne owacho ni osemak jii mokalo 100 gi ketho mar lupo e gwenge mag kanti ma Kisumu, Siaya kod Homa Bay kendo ibiro tergi e yim doho.
Ne owachoni KCGS osemedo patrol e aluora mag naam mondo oket chike kod neno ni gige lupo kod yore lupo ok okethore.
“Lupode wachoni lupo mokalo wago molosi gi jomahundu manitiere Lake Victoria nyalo lalo atamalo 76 mag kit rech,” Ne owacho.
Lupo gi gik ma oklong'o, ne omedo ni emanyalo miyo jolupowa imonjo gi aritakuwe mag pinje libamba.
DG bende ne okuayo riuruok mar duol mar Beach Management Units (BMU) kod apisa mag kot mondo otiek lupo mag akuo eyi naam.
Loonena bende ne ochiwo siem ne BMU kuom ketho yiedhi kod gige lupo ma ok giluwo ratiro mag chike.
“Waseneno timbe mag achije moko, sechema moko kuom jokanyo mag beach management units makao chik elwetgi kendo gi ketho yiedhi gi nede jomoko,” ne owacho.
Ne olieko ne BMU’s mondo otieg jolupo e yore mag lokruok kod yieruok e yore lupo mabudho mondo gi ger yuto mag rech e naam.
Raila nitire Kisumu mokuongone nyasi mar Madaraka Day
Jatend ODM Raila Odinga, nitiere e kampen mar osiep e gwenge mag boma ma Kisumu motelone limbe mar Ker Uhuru Kenyatta e nyasi mar Madaraka Day.
Raila ne okwayo jo Kisumo mondo owuog oko mondo orwak welo.
Ne olimo Jaramogi Oginga Odinga sports complex mane oyudo neno mayien kapok owuoyo kod jodak e stage mar nyamburko ma Kondele kapok odhi Mamboleo, e paw tuke mar Jomo Kenyatta Sports Complex stadium kama nyasi mag Jun tarik 1 2021 biro timore.
Ne okawo thuolo mar nyiso jodak ma Kisumu ni BBI pok otho kendo reggea biro duogo.
Ne owacho ni gik matimore e doho gin mana tembe kendo giseoro okinde mondo ochwal wach nyaka giko.
Raila ne owacho ni gima ne ochikne Jo Kenya e BBI ok be dhi nono ekinde ma gi ikorene lweny mager enyim doho.
MINE KOD NYITHINDO MAYOM OMAKI NIKECH POK GICHULO OSIPTAL
Mine mokalo apar ka achiel kod nyithindgi omaki ekar thieth ma St.Akidiva, Suna West sub kanti ma Migori ewi koso chudo mar thieth.
Mine go oriwo ariyo mane nyithindgi otho kar thieth miwacho ler mar ote mar kama negiaye ok ne ochiu nikech ne giaye e osiptende ma jotich ne ogomo kata ne gin gi jotuo mang'eny ka Linda Mama kod NHIF ne otamruok.
George Odhiambo mabende ne olalo nyathine e ospitandno kendo ne osemiye saa mar iko nowacho ni negi chopo e osiptal juma achiel mokalo kendo bang jaode konyre kokalo eyor pala ne ok onyal wuok kod jaode kaluwore gi nengo mapok ochul.
Ne owacho ni osiptal ne dwaro omenda mayudore ekind Ksh 10,000 nyaka Ksh. 30,000 koa kuom gi to okne oyiene dhi manyo pesa, komedo ni oyienegi mane dhi echo gi luoko lepgi.
Bernard Odhiambo kod Kevin Arwa ne owacho ni neochunogi manyo yore moko mag yudo omenda kata obeto ni ne owachnegi ni Linda Mama kod NHIF biro chulo pes duto madwarore.
Negi wacho ni omenda mibandhogi ne omedore kata obedo ni podi gin gi balang.
Kaluwore gi jatend osiptandno Dr. Idagiza Akidiva, ne gi yudo ote koa apisi mar NHIF machikogi ni kik gi gony jatuo moro amora nyaka piny owacho los ng'ikruok mabiro konyo golo jotuo mayot.
Ikri ne ndhoko machielo mar siasa,Prepare for another political betrayal, jaod bura ma Kuria Robi
Ekinde ma duond buche mag siasa chanre korieyo yiero maduong' mar higa 2022, duond buche madongo ikore ne telo madongo, mochiegni ket ayanga bang ker Uhuru Kenyatta weyo siasa.
Johera mag dound bura mar United Democratic Alliance (UDA) mowuok kuom Jubilee Alliance kata kamano, nikod kiawa kaluwore ni gikia koma gi siro bang wuok e duond bura maduong.
Joad bura ma Kuria West Mathias Robby maen ja UDA kata kamano ne osiemo duond buch ODM kuom ndhoko mar siasa maowacho ni ng'were.
Mathias ne owacho ni jatend bura mabalo kod piny owacho Raila Odinga onego chieu kaluwore gi lonyne kendo otim yiero mongirore kapo odwaro kao kom ker.
Jaod burano kane wuoyo eyik e constituency ne, ne owacho ni bura mane ong'ad machiegni mane okuedo loko mar chike (Constitution Amendment Bill (2020)) onego chieu Raila.
Kaka dhoudi matindo, ne omedo ni dwachgi ne ok oketi e andikago kata obedoni Uhuru kod Raila ne osirogi.
Mathias ne omedo wacho ni wii Raila onego wilgi rueko kata siro mar siasa koa gwenge mag Mount Kenya to onego may siro koa kuom dhoudi matindo.
Seneta mar Migori , Ochilo Ayako kane wuoyo e nyasi nogono, ne owacho ni malichne jopiny en chopo singo mane omigi.
Ayacko ne loso ewi gavana Okoth Obado, mane owacho ni ne tayoma agenda mage mag siasa kendo ne oweyo ting moko.
Rocho ratiro mag terruok omedre Nyakach.
Jodak ma Nyakach eyi kanti ma Kisumu penjo betie mar jonjore mosebedo kabambo kendo ketho ratiro mag jogweng'.
Mbekni mag jonjore makelo luoro osego kinde ka mang'eny kendo jochiu arita kaluwore kod joma neoyudo chandruok, pok otimo gimoro ewi wachno.
Migao ma ok mar piny owacho mong'ere kaka Inuka Success Organization osebedo ong'ala ma nyime mar ndiko buche mag rocho ratiro mag terruok e sub kanti.
Jata riwruogno, Victon Onyango, wachoni gin jokanyo mag riuruok mar the Sexual Gender Based Alliance Kisumu County mane omi ting mar tayo kony ne jokma osekalo etembe gi.
Onyango lero ni kinde mane gindiko weche mag SGBV e gweng, oseyudore ni sigand achijego chiegni chal, ranyisi ni gin jonjore mawuotho ao yaye.
Ne owacho ni“Ochalo bembo mochani, nikechi wayudo buche machalre ka otimore otieno achiel, kama jii ariyo kata adek turo ot kendo gin gi gik machalre kaka torch pala.”
Jadak, Jared Ochieng, ok nyinge sie, kaluwore gi chal mar wachni, gano kaka jonjore ne oturo ot kma nyige ne ninde kendo bambogi.
“Nyiga ne ochiewo saa aboro otieno go lupot ni jomoko ne oturo ot mane gininde kendo bambo gi,” ne owacho.
Ochieng neowacho ni ne omanyo thieth mokuongo ne nyige adek kapok neomanyo ratiro mag chike.
Buche chal gi moko mang'eny e kor gweng ma bembo, rocho ratiro en ng'iyo mapile kendo onge gima otime.
Ochieng ne olieko ni nyige ne ofwenyo duond achiel kuom achijego kendo wach ne ochopo ne polis to gima tin manotimore.
Ochieng ne owacho ni, “Ne wago lupot ne polis ewi achiel kuom achije ma en jagweng, kata kamano, ne owachnwa ni wakone polis saa asaya ma mawaneno achijno, ne owinjore marach.”
Ne buche machopo e doho, jok nitiere ka achich wuotho oko bang chulo bonds kod fwayi.
Onyango wachoni giseluwo buche mang'eny, moko podi omoko e doho, to lek gi maduong' en neno ni ratichgi oyudi.
“Wadwaro mana neno ni ratich jomo osekalo e litni oyudore, kendo bende waluwo buche mosebudho kendo ng'eyo gima osemiyo gibudhi,” ne owacho.
Riuruogno osetimo kampen mag keto ng'eyo kendo ber mar goyo lupot mag rocho ratiro kod terruok ekind oganda.
“Ng'eny buche mawasebedogo gi sani gin duoko mag twak mawasebedogo e gweng,” ne owacho.
Twakgo bende osechimo apisa mag polis kod jondong gweng.
“Lupode osechiu makmana ni kuom hawi marach onge ng'ato maluwo buchegi bang timruok, igo dhok kendo girumo kamano,” Onyango ne owacho.
Kisumu Medical and Education Trust, (KMET) ma en NGO osebudho Kisumu mane ochak mondo ochwal weche ngima kod somo maber epiny, kochakore due mar adek higani osendiko buche auchiel mag rocho ratiro mag jii e gwenge Nyakach.
Patricia Orao, KMET en okil mar ratiro mag weche chenro mar gender justice wacho ni kagi riwore gi Equality Now, kendo gin kod kinda mar neno ni buche auchielgo okal e yore doho.
“Watere apisa mag polis e puonj mar mediro rieko eyore mag timo nonro nikechi gik matimore gin nonro morem, ma mang'enygi podho,” ne owacho.
Orao neowacho ni apisa imedo rieko eyor ndiko weche aneno mondo gi bed kod nyalo mar tero kes motegno enyim doho kaka yoo mar tieko rocho ratiro mag terruok (sexual gender based violence).
Chief, Elizabeth Achieng mar Agoro location, ma en chuny sexual gender based violence, wacho ni kochakore October higa mokalo, gwengni osendiko kes mang'eny mag bembo.
Achieng wachoni ne osejiwo oganda e barasa ni kes mag bembo kod ketho ratiro mag jii onego chiu lupodgi mapiyo kendo mgi manyo thieth. .
“Ajawacho ne jii mondo ogo dhok mag wechegi ne telo bang yudo thieth e osiptal,” ne owacho.
Jodak ma Nyabondo ogomo ewi weche thieth mokowinjore.
Jodak ma Nyakach, Kisumu County, oseketo gomo ewi yore thieth moknikare Nyabondo Mission Hospital.
Kagiting'o oboke, negi muomo mission hospital kagiwacho ni telono ne oseduoko kar thiethno piny.
Levy Hawi, jadak, ne owachoni telo mar ospitandno osebedo kadok piny kuom kinde malach kendo en saa mar loso kethruok.
Owachoni apisa moko osebedo ka kualo osiptal maonge wich kuot ewi chandruog jotuo.
Hawi wachoni jotuo dhi maonge chiemo malong'o kata obedo ni gi chudo kendo chal mar wards richo.
Kowuoyo bang koso yudo thuolo kod telo mar Nyabondo, Hawi wachoni jotich mag osiptal oikore mar tich to telo ok oikore mar golo gige tich maduarore.
Ne olieko ni gige thieth mang'eny inyiewo oko mar osiptal ewi nengo jotuo.
Hawi wacho ni ng'enyne jotuo chando thieth nikech onge mag gige thieth mochuno.
Jodak luongo lokruok mar telo kod puotho maber mag telo manyien man kod nyalo mag tayo osiptandno.
Onge jatelo moro amora mane nitiere e osiptal kinde mane ng'anyo mar jodak nochop mondo oket litgi.
Jatend Nyabondo Medical Training College, Juma, mabende ne oluongi kaka achiel kuom jok ma duoko osiptal chien ne okuedo wechego.
Juma ne owacho ni siasa mag anyuola netugore kendo gi biro dhi nyime gi timo tijegi kaka duarore maok odeo koko.
Ward ma Kolwa Central e winjruok kod migao ma ok mar piny owacho(Non Governmental Organization) oseyango chenro mang'iyo rowere donjo kar tiegruok.
MCA magweng'no, George Olwal, neowacho ni chenrono biro konyo rowere mane oweyo skul.
Olwal wacho ni chenrono ibiro taa gi Akado Youth Polytechnic kendo biro ng'iyo rowere majohigni 18 nyaka 35.
Ne owacho ni jiipo mang'eny ibiro mii nyiri kolieko ni jogo ma ibiro yier ibiro mi gimoro matin due ka due.
Kowuoyo ne jofwambo e wardne, Olwal ne oluongo rowere mositieko klas aboro kod mostieko kla apar kod ariyo mondo owuog oko mondo ondikre ne puonjgo.
James Misanze, maen jataa riuruok mar, community progress youth empowerment institute wacho ni gi chiwo geno ne joma tindo.
Misenze wacho ni nitiere rowere moko mane oweyo skul nikech skul fis kendo koro chenroni biro miyogi kony.
Owachoni kidienje adek mag somogo magichiwo biro miyo rowere thuolo mag manyo tije kuonde moko kata chako ohandgi gi wegi.
Kenya lando ondamo mar konyo kano kodhi mar northern white rhino kod kodhi ang'wen manoyudore.
Kenya ne olando chieng' tich ang'wen nikodhi ang'wen mag northern white rhino mane oyudore ne ogol kaka yoo mar konyo lee maduong kuom lal.
Kenya Wildlife Service (KWS) kod riuruok mar jotim nonro e piny ngima (international scientists) ne owachoni tonge mane ogol e due mar adek koa e tonge mapok oikore (oocytes) mane ogol kandalogi pok oromo koa kuom achiel kuom northern white rhino ma mon ariyo miluongo ni (Fatu).
“Wamor kod duok moa kar pim ewi kodhi mogik mane ogol e due mar adek,” Najib Balala ma en jatend migao mar Tourism and Wildlife ne owacho, e lupot mane ochiwo Nairobi. “Gi kodhi ochiko maler mag northern white rhino mosedongi, jokanyo mag dongruok enego chak okang machielo mar chiwo tongego ne lee machielo mar white rhino madhako mantiere Ol-Pejeta conservancy mondo oting ich.”
Piny Kenya oseriwore kod duol mar rito kod timo nonro mag pinje mamoko (International consortium of scientists,conservations) eloso dak mar ngima mabiro mag Northern white rhino kokalo eyore manyasani mar nyuol.
Golo tong'e nyuol mokomiyo koya kuom rhino mamiyo mangima kendo riwogi kod tong'e nyuol madonjo kodgi koya kuom omuga marochere maosetho mawuok nyandwat, ne osechako dhi nyime koya higa 2019 kar keno mar Ol Pejeta mayudore yimbo mar nyandwat mar piny Kenya e kanti mar Laikipia.
KWS ne owachoni 14 kuom 19 mag tong'e nyuol mokomiyo mane ochoki tarik 28 dwe mar adek koya kuom rhino miluongoni Fatu neochiwo iye ang'wen bang' riwogi kod tong'e nyuol mane owuok kuom Northern White Rhino marachar maneosetho mawuok nyandwat miluongoni Suni.
Iye ang'wen go gisani okan e kido mar pii mar nitrogen kanyakla kod abich mane olos okang' mokuongo, kagirito ripo kod tong'e nyuol mag omuga mamiyo e konyo nyuolo nyithindo mag Northern white rhino.
Kedo moro mane ochopie e kony mar omuga marochere mawuok nyandwat ne en rochommar omuga marwath marachar mawuok milambo miluongoni Owuan e dwe mar desemba higa 2020, mane ochiwo thuolo mar fuenyo yore mag nyuol mag rhino mamiyo maok opong' iyegi.
KWS ne owacho ni e wige mabiro omuga mar Owuan ibiro riw kod omuga marochere mamiyo mawuok milambo e konyo riwo maonge rochruok tong'e nyuol mag nyuolo nyithindo mag Northern White Rhino marochere mawuok nyandwat.
Balala ne owacho ni “Wan kod geno mar yudo jodong'o mar dong'ruogni mabiro konyo dak mag lee gi.”
Apis mar polis ma Nyanza maonge dok chien biro keto etim chike makedo kod midhiero mar Covid-19.
Migepe maketo arita mar kuwe e gwenge mag Nyanza osemi chik mar keto etim chike makedo kod midhiero mar Covid-19 kendo kumo oganda machayo chikego.
Kamisona e gwenge mag Nyanza Magu Mutindika oseyango kuonde math, wuodhe nyamburko maok mag jii jiwegi (Public Service Vehicles (PSV)) kod ute lamo kaka kuonde makute mag Covid-19 landore ahinya e kinde ma piny kedo kod kidieny mar adek mar midhieroni.
Ne ochiwo chik ne kamison mag kantis, ruodhi, jolup kamison mag kantis,polise kod apisa mag keto tim weche kanti mondo obed kanyo achiel kendo omaki oganda maketho chike mag kedo kod Covid-19.
Ka owuoyo kod jofwambo ma Kisumu kanyakla kod gavana ma Kisumu Ngire. Peter Anyang Nyong’o, Migosi. Mutindika ne owacho ni piny owacho mag kanti biro ketho otiko mag kuonde math maketho chike mag kedo kod Covid-19.
Ne owacho kama, “Wasefwenyo ni moko kuom kuonde math loro tich saa adek mar otieno kaka dwarore kata kamano gidhi nyime kod uso kuong' ne jonyiewo molornegi iye.”
“Ma en siem maok biro mbeki kendo wasewinjore kod piny owacho mar kanti ma en jatelo echiwo otiko mag math, ng'ado nyakachieng' otiko go,” ne omedo.
Kamisona mar gweng'e go, manitiere achiel kod joarita kwee mar gweng'e mag Nyanza kod kanti mar Kisumu ne okuedo oganda mamoko mafuongo miriambo ewi chanjo mar covid-19, ka owachoni chanjo eyor nonro osepuodh bergi mar medo mijingo e del maonge rochruok mag del,
Gavana Nyong’o ne owacho ni piny owacho mar kanti osechako chiwo chanjo ekor gweng'e mag kanti ne oganda kod jotich manitiere kod ohinga mamalo mar gamo kute mag korona.
“Kidieny motelone weche thieth echopo lekni ,osemedo timo chanjo e sentas machieg'ni kod osiptembe mag kantis madongo kaka Kombewa, Ahero, Nyakach kod kuonde mamoko," ne omedo.
Gavana kata kamano ne owachoni kawo chanjo e kind jothieth oknelomb wang' kendo ne odeko chako chiwo chanjo ne oganda mamoko manitiere gi ohinga mamalo e gamo korona.
“E juma mokalo landruok mar korona e boma Kisumu oseidho koya atamalo 2.5 nyaka atamalo 4.7, manyiso medruok kod atamalo 100 e kindeno.
‘E romo machuok Gavana Nyong’o ne ogolo chik makedo kod korona maduaro kuonde kano ringre jok ma othoo mondo kik kan ringre kuom seche maoingo 72 kendo kik gigol ringre moro amora bang' wang' saa ang'wen ma onyango.
Onge bedo kod arita e miech jogo maosetho, kwan ji mayuoro e liete mondo obed mana 100 kende kendo magawa gi kuonde math mondo olu chik mar loro saa adek otieno kod chike tee mag kedo kod korona.
Riwruok mar japuonj mar kanti (County KNUT) dwaro wuok oko mar Sossion kaka jagoro motelo ne yiero maduong' kosire
Riwruok mar KNUT e bade ma Migori kanti oseriwore kanyakla mar thicho oko jaod bura moguel Wilson Sossion kaka jagoro mongirore mar duolno.
Duol mantiere kod bede ang'en mar Migori, Rongo, Kuria ma ugue kod Kuria maYimbo ne owacho ni gibiro siro Collins Henry Oyu madwaro golo ekom Sossion.
Oyu mawuok e gweng' mar Nyanza machal kod Kennedy Nyamwanda mane bende osir bedo jalup jakeno maduong' e yiero maduong' mane ochan timo dwe mar auchiel.
Paul Girwa, ma en jagoro mar duol ne owachoni tend Sossion osekelo pogruok kendo oseracho osiep kod duol matayo weche jopuonj miluongo ni Teachers Service Commission (TSC).
Girwa ne owacho ni Sossion ne otiyo kod lemo mar goro e jwogo jopuonj mar loyo dwache owuon. Caleb Opondi, ma en jagoro maduong' mar Knut ne owacho ni paro mar siro jii ariyogo biro kaluore kod loso mag kanyakla e gweng'e tee mar piny Kenya.
Ei kanyaklano, lemo mar jakom maduong' biro dhine Patrick Karinga mawuok e Kenya madierel, jagoro maduong' biro bedo James Ndiko mawuok e gweng' ma ogue kendo jalup jagoro maduong' biro bedo Otieno Agola mawuok e gweng' mar Nairobi.
Jalup mokuongo mar jakom maduong' biro bedo Stanley Mutai mawuok holo mar okak.
Bod mar jochiw kony ne jotich mar Migori osegolo penjo kaluwore kod chik momedore mar chudo.
Kaluwore kod jakom mar bod Jared Kopiyo, kanti tiyo kod omenda mang'eny e chulo jotich kendo machieg'ni gibiro okang' mar nguonyo chikno.
Kopiyo ne owacho ni gichano kweno mag jotich kod ng'iyo matut oboke mag tich e konyo puodho jotich madiera mag piny owacho mar kanti.
Jalup jakom mar bod mar jochiw kony ne jotich, Jemima Were ne owacho ni bod tiyo matek e ng'iyo bedo kod lai mar chudo mar sirikand loch gwenge, mokalo dwaro mar bod. Kanti mar Migori ni kod jotich moingo 3000 manitiere e chudo.
Higa mar 2018, kanti mar Migori ne otimo kweno mar jotich kendo lupot ne oyango ni kanti nelalo kwan omenda maromo Ksh. 7,545, 643 dwe ka dwe echulo jotich maok owinjore.
Lupot noyango kendo ni kwan mar jotich tee mag kanti maromo 48 mane nigi tije mang'eny netero dala osara maromo Ksh. 869, 960 dwe ka dwe.
Lupot mar higa mar 2018 yango ni jotije 8 mane okelo obokgi mamiriambo netero dala osara maromo Ksh.318, 500 dwe ka dwe kendo jotije 856 ne ichulo omenda ma balang' maok owinjore maromo Ksh. 2,031,753 dwe ka dwe.
Kinde kweno mar jotich mane otim e higa mar 2018, kwan jotije tee maromo 2615 ewi 3345 ne opuodh lergi e chenro mane kendo gano golo oko jotich mayudo chudo to ok tii, koya e lai mag chudo.
DUKA MADUONG' MAR GREENSPAL,NAIVAS OKETO SEI EYOR ANDIKE WINJRUOK MAR CHIWO MWANDU KUOM KINDE MATIN (GREENSPAN MALL, NAIVAS SUPERMARKET SIGN LEASE AGREEMENT)
Duka maduong' mar Greenspanl, Donholm, ma en bad ILAM Fahari I-REIT, kod duka maduong' mar Naivas kawuono ne olando keto sei winjruk mar chiwo mwandu kuom kinde matin mabiro miyo duka Kenya maduong' no bedo jachiw mwandu maduong' ne dukni moko.
Kar keno manitiere piny mogik mar duka biro kawo thuolo maromo fut 57,000 (square feet), mamiyo jonyiewo yot mar nyiewo chiemo, ma pile ka pile chiwo thuolo mar tero chiemo mapok okawo kinde, kuonde madwarore magikone kelo yuto mar omenda.
Eketo winjruok kod duka madong'o mag pinje mamoko, kar keno biro bedo duka maduong' miwuoro mauso chiemo mapok okawo kinde mopogre opogre kod gige FMCG. Moloyo, gige mopogore opogore matiyo kod teko sitima kod mago ma ochuno e ngima mar dhano, ibiro usi.
Ka owuoyo ewi dongruok manyien ni, apisa mar ohala maduong mar Naivas, Willy Kimani ne owacho ni: “Wamor eyepo mar chich nyiewo chiemo ei duka maduong' mar Greenspan, nikech omiyowa thuolo maber mar chiwo ng'eyo ne jonyiewo ma ogue yudo chiemo kowuok e duka maduong' mar Naivas. "
E aluora mangima pok ne wabedo gi duka aila ni, kwayo ma jonyiewo osebedo ka choro kuom kinde malach; gikone wasechopo kwayogi kod dongruok manyien ni.”
Ne omedo: “Ma ok mana mbaka kende mar yaro dukni maduong' mag nyiewo kata kamano en ranyisi ne dukni moko eyi lwasi mar ohala kanyakla kod keto paro mar kinda mar riwruok e chopo lek mag keto dukni madong'on egweng'e maonge kod nyalo.
Kaka ohala ma DNA ne yudore e piny Kenya, wakawo ting' mag jogweng' kendo kod yepo mar duka ka duka, watimo mawanyalo e chopo dwaro kawanyiewo kuom jokel mwandu mag gweng', kawachiwo tiye mayudore aluora mar duka kata oko mar duka ma duto ting'o malo gweng'e moluoro kama duka nitiere.”
Ka owuoyo e wi dongruok, apisa maduong' mar REIT, Einstein Kihanda, ne owacho ni parono oluwore kod lek motelo mar duka mar uso kod ywayo jonyiewo ma opogore opogore.
Ne owacho, “Wamor rwako duka maduong' mar Naivas mondo oriwore kodwa mawageno ni biro donjo kendo luwore maber gi parowa mag dongruok kod yarruok."
Riwruok osegimbi kod dwaro ma pile mar miyo jonyiewo mwandu kidienje mopogore opogore koya e duka maduong', ma en kinda motegno mawasebedo kawanyiso jokanyo mag duka maduong' mar Greenspan.”
Wageno riwruok kod jobadhwa manyien, weg dukni mamoko kanyakla kod jataa weche mag mwandu manyocha owal, kambi mar Knight Frank Kenya, ewi yore mag uso kendo jiwo keto mwandu manyalo chung'o motegno duka kod yuayo jodak manyien.
Yepo mar duka ichano tim bang'e e kor higa.
Wuok chien mar tim mar opich adhula Gor Mahia kendo kawo loch.
Ne en odhiambo mar mor chieng' wuoktich ne tim marauma mar Gor Mahia bang' loyo malich Bidco United gonde 3 kuom 1 e pau tuke mar Kasarani Annex.
Gonde nochako donjo e nyirni mar 11 ka jatugo mar Bidco Peter Nzuki loyo gol mokuong'o e opirano bang' yudo tielo mar kona maber koya kuom jatugo David Kaluma.
Ka oweyo ranyisi mang'eny mag loch, Jatugo mar K’Ogalo Clifton Miheso ne otiyo maber kod thuolo makende, mar opich achoma e ng'iend goro mar tielo apar kod aboro, mane oketo opira bedo modhi.
Miheso ok ne ochano ling' bang' yudo gol mokuong'o, kendo notemo keto nyime Gor kata kamano ne ores opira kod jatugo mar Bidco Zamu Adisa.
Ne en nyirni piero auchiel mane jatugo Wilson Silva ne oketo nyime tim marauma ,Gor bang' yudo kony maler koya kuom jaloyo gol mokuong'o, Miheso.
Maonge chenro mar chung', Clifton Miheso bang'e nochiwo kony maduong' mane jatugo Kenneth Muguna ne oruako mayom e nyirni mar 84 bang' tuomo opira mane omiyo K'Ogalo loch mar gonde 3-1 .
Lojno nomiyo Gor alama 22 maketo gi thuolo mar namba 7 e piem mag tuke go.
Gor Mahia nyoro noyudo loch mar 1-0 kuom Posta Rangers e pau tuke mar Moi International Sports Centre, Kasarani.
Gol achiel kende mar Posta Rangers ne olo kod jatugo Francis Nambute e nyirni mar 44.
Japuonj mar Gor Mahia Carlos Manuel Vaz Pinto pod wacho ni hawi ne okodok kor ka korgi.
E dayo dhoge ne owacho, “Ne wadhi dhime to ok newatiyo kod thuolo mane wayudo.
Ok newayudo pek tugo kod jotugo 10 kendo seche tee newan kod opira mak mana ni newaonge kod hawi.”
Kiwacho adiera, K’ogalo ne mulo opira kuom kinde mang'eny e paw Kasarani ma nyaka japuonj Vaz Pinto ne omiyo yueyo jotugo e kinde tugo.
Ne omiyo yueyo Wilson Silva, Samuel Onyango, kod Clifton Miheso e thuolo mar Jules Ulimwengu, John Macharia, kod Farouk Abdul ka giluwore kamano.
Lojno oseweyo K’ogalo kobet e thuolo mar namba 8 kod alama 19 e seche ma jotugo mar Posta Rangers omedo kwan mar alama gi nyaka 14.
Gor Mahia nyaka sani oselo kuom opiche auchiel magisetugo chakre yaw tuke mag lig mar Kenya.
E giko juma mokalo negiyudo loch mar gonde 2-0 koya kuom KCB, tarik 3 dwe mar adek negiyudo loch mar gonde 2-1 kuom Homeboyz , tarik 27 dwe mar ariyo negi nindo kuom gonde 2-1 koya kuom Nzoia sugar.
Chieng' Jumapil tarik 7 dwe mar adek higa mar 2021, Gor Mahia e paw tuke mar Moi International Sports Centre, ne oneno buru e lig mar Kenya (FKF Premier League) koya kuom KCB.
KCB ne oyudo e nyirni mar 75 loch kokalo kuom Dennis Simiyu, ma ne en jatugo machon mar Vihiga United kod Victor Omondi.
Gor Mahia kinde mokalo norado kod Simiyu tarik 23 dwe mar ariyo kotugo ne Vihiga United mane oloyo K’ogalo 1-0.
Ne nitiere ywaruok mapek e kind timbe ariyogo nyaka kanyo mane Gor ne odwa duoko gol e nyirni mar 82 kokalo kuom Clifton Miheso kata kamano jamak opira mar KCB, ne oreso opira.
Gor Mahia oyudo loch gi mar abich higani bang' tugo manyoro kendo duoko chien alama nyaka 13 koya 16.
Japuonj mar Gor Mahia Carlos Manuel Vaz Pinto ne ni kod wachni; “E tugoni ne watugo maber moingo KCB ahinya ahinya e kidieny mar ariyo."
Kamano, k newatiyo kod thuolo magwa kata kamano aneno ni newan kod hawi marach.
SAUTI SOL, SOL GENERATION KOD KAMBI KANYAKLA MAR PACE ( PACE LIMITED PARTNERS) DHI LANDO GIGE WINJO THUM MAG PACE (SOL EARPODS)
Sauti Sol, kambi mar Sol Generation Records kod kambi mar Pace Africa oselando riwruok magi dhi lando e chiro gir Sauti Sol mokuong' tik mar winjo thum, PaceSol.
Gir winjo thumno kelo hera mar duol maler mawuok kuom thum kendo okelo lony mar Pace eloso kar kano duol mag thumbe.
Ma itiyogo kod jothumbe manitiere kod lony, gige winjo thum mag Pacesol ni kod duol maler maonge rochruok, yot kano, yot ruako, geng'o kethruok mikelo kod pii, gige winjo thum maonge tuto mar tol (Bluetooth buds), mayudore kuonde duto, budho kuom kinde malach kendo neng'o gi ogore.
Bien mar Sauti Sol ne owacho kama, “Ne wadwaro loso gino mariwowa kanyakla, mabedo chal ngimawa, mairuako seche duto kendo kendo mamedo lony marwa mar thum.”
Chimano mar Sauti Sol ne owacho ni, “PaceSol en gino ma inyalo tiyogo kamoro amora kendo oneno maber, kendo oonge kod kiawa e winjo mari mar thum.”
PaceSol en gino mokuongo kuom gige duto mabiro chopo kaluwore kod riwruokwa, kendo wabiro kelo e gweng'ewa gige mabeyo mag lony manyasani.
SAROVA PANAFRIC OKETO CHENRO MAG ODIECHIENG'
Mwandu mar Sarova Hotels and Resort’s city, Sarova Panafric oseketo chenro mag odiechieng' ne jonyiewo mayudore e boma, mamanyo yueyo mar odiechieng' e aluora mar serene e kinde mag yueyo mabor kod mier.
Chenro mag odiechieng', matimore e kind seche mag odiechieng' kapok oromo seche mag lorruok e udi, chiwo ot manitiere kod chiemo nyadidek mag odiechieng', chai mar okinyi kod modhiambo kod chiemo mayot kanyakla kod math mamuol duto e nengo mar Ksh 7,500.
Sarova Panafric gisani chiwo chiemo michamo mabor kod aluora mar magawa kaluwore kod chike mag jotelo mag loro kuonde math kod magawa. E kinde mokalo magawa osebedo ka ng'iyo welogo modak e aluora mar magawa.
Magawa mar Nairobi city ng'iyo chopo dwach jonyiewo e lwasi masani kendo giselimo chiwogi ebedo kanyo achiel kod lokruok kendo e ng'iyo ni jonyiewo ni kod kwee, arita maber kanyakla kod chopo dwachgi michiewo kod magawa kaluwore kod chike moketi.
Moko kuom yore ma otendno oketo mondo ogeng' tuo gin kaka lwoko ma sa ka sa, yueyo gi sabun kuonde ma welo omulo, mesni ma itiyogo ok bed gi otamba kuonde michiemee, ji ok bed machiegni kaka Sirkal dwaro, lwoko gi sabun sende ma welo otiyogo, menyu ma irango e mbuyi kod ma tiyo gi QR code, yor chude ma lwet ji ok gwenyre, kendo paro ne welo ni giluw chike moket ma geng'o landruok mar tuo.
Magawa mar Sarova noketo gigo manyien e od chiemo mabiro geng'o yore riwruok kaka keto nyinge chiemo e ng'eyo manyasani, chiwo chiemo oko mar ot maonge riwruok, kod chiwo thuolo mar tiyo kod sende ma iwito bang' chiemo. Glovs kod abuog rombe ibiro ruaki kod jochiw chiemo tee eseche mag chiwo chiemo
JOTHUM ARIYO MAG SCORPION KINGS NE OCHIWO MOR EKINDE NYASI MANE OTIMORE E OD CARNIVORE
Johera mag Amapiano wigi ok biro wil kod chenro e giko juma manotaa kod Kings of Amapiano – Jothum ariyo mag Scorpion Kings ma gin DJ Maphorisa kod Kabza De Small e pap mar Carnivore grounds.
Gomo mar bedo e nyasi nochakore saa auchiel odiechieng' bang' joyuoro chako yudo mor mag thumbe Amapiano kowuok kuom Malonza, DJ Protégé, MGM, DJ Ally Fresh, DJ IV, Shema Dj kod Scorpion Kings.
Jothum ariyo mane opiyo e pinyka chieng' tich abich mokalo, ne ochopo dwach joheragi kaka Kings of Amapiano ma ong'ere, bang' chiwo mor ne joyuor chenro kod thumbegi moro amora.
Achiel kuom jayuoro ne owacho ni, “Amor mokalo, ne ochuno ayuor budhoni, an jahera mar Dj Maphorisa kendo molo e nyasine en chopo lekna."
Mbuzi Gang, nyithindo manyien e thumbe mag gengetone ne owinjore ekinde mogik kaluwore kod thumgi mamit mar ShamraShamra.
Nyasi kotelne kod Mtickets gi Hype Afrika, Royal Tulip Canaan Nairobi kod Carnivore. Kosir kod Homeboyz.
Nyasi bende noyuor kod jothum ma piny ka mopogre opogre kaka jagol thum mong'ere Musyoka, Boneye, Fena Gitu, Brian Nadra, Nviiri, Elodie kod mamoko.
FILIM MAKELO MOR MAR TANZANIA MILUONGONI NI “NYARA” IDHI TANG' KAR CINEMA MAR KENYA TARIK 26 DWE MAR ARIYO HIGA MAR 2021
Wende mane Prince Kaybee osebedo kawacho awacha maonge adiera koya e chakruok mar higa 2021, gikone osetang' kuonde ranyisi e ng'eyo manyasani.
Ne kambi, tang' mokuong'o mag wende mosewachore gi aming'a, Prince Kaybee osegolo achiel kuom thumbe mag album mapok ogo.
“Ebabayo”, ma onyuando Nokwazi en riwruok mokuong'o e kind jothumbe go.
Filim molos e piny Tanzania miluongoni ni “Nyara” (Swahili for The Kidnapping) ochan tang'o kuonde sinema tee mag piny Kenya, kochakre tarik 26 dwe mar ariyo higa mar 2021.
Filim ma usi kod kambi mar Crimson Multimedia biro nenore e bombe kod kuonde neno sinema kaka; Prestige Cinema manitiere Nairobi; Westgate Cinema, Anga Cinema (Diamond Plaza); Mega Cinema (Kisumu), Motion Cinema (Greenspan Mall) kod (Nyali Cinemax) mayudore Mombasa.
“Nyara” kendo ochan tang'o e kar neno sinema mar NuMax mayudore Uganda.
“Nyara” en filim mokuong'o tang' mogol kod kambi mong'ere Tanzania mar Wanene Entertainment; Kambi maduong' mar golo filim e afrika ma ugue.
Nyaka tang'e maduong' e kwan mar 5:1 (duol mar aluora miriwo e kinde golo sinema) bedo ni en filim mokuong'o mogol e gweng' mar Tanzania. Duol mokuong'o kod picha mar Nyara oriwo jothumbe mag bongo kaka: DJ Sinyorita, Chid Benz, Weusi kod Chin Bees.
Tiend wach mar filim luwo kwelo mar nyako maja higni 7 miluong'oni Rehema; nyar jamoko kendo ja ohala madhi maber, Adam.
Janek kendo machon ne en jalweny, opondo bang' ringo jela maonge ng'eyo kama ochomo bang'e obedo jatelo mar njore makualo ji e boma mar Dar es Salaam; ne gikwalo Rehema bang' sieme kod bunde.
E seche matin, Adam okwayo kony kuom yuore ma Faith; en jatelo mar duol mar okwach kich ( Police Special Forces undercover unit).
Ondiko e tich oganda mogeno, riwruok motegno mar martial arts fighters,The Dragon Boys.
Kit jatin nonro maduong' Faith itugo kod Rose Donatus Ndauka – achiel kuom jotugo mong'ere mag filimbe mag bongo e piny mar Tanzania; ne mor kod ting' ne e tugo no“Swahiba” (2007).
Onyiso picha maber mar pok kod ng'iyo, ebath yawuoy mag Kung-Fu Dragon magin osiepene: Paul Peter, Baraka Singano, Jimmy Singano.
Jotugo ariyo go bang'e noyiero donje e sinema mag dhao higa mar 2012, bang' yudo tiegruok kuom Denis Singano manenore e filim mar “Nyara” kaka Freddie Ludewe, mane oringo twech kendo ma en jatelo mar njore.
Gadiera Denis en owetegi Baraka kod Jimmy maduong.
Mokuong'o ne golo mar filim e piny Kenya, jataa tugo mar “Nyara”, Ram Kasongo, wacho, “Nyara oketo ranyisi manyien mar chakruok wuodhe mag nyalruok ne sinema mag Bongo e piny Tanzania.
Wamor ne jokenya neno filim mawakuong'o uso ma duto golo mare otim Tanzania e gweng' mar Dares salaam kod atamalo 100.
Tuke mag kathirathira ne otim kod jotugo owuon kendo onge tukego mane onuo e kinde loso filim, lewni, okeng'e kod VFX neotim kod riwruok mawuok e gweng' mar Tanzania.
Ne okawo higni adek e tieko loso filim mar “Nyara”.
Jataa filim geno ni teng'o mar sinema e piny Kenya biro jiwo riwruoge mokalo kiewo e kind Kenya kod Tanzania, kanyakla gi yawo yoo ne jolos filimbe kod sinema mag afrika ma ugue kod pinje maoko e gero kembe mag filimbe kod sinema.
Ram wacho, “Adiera ni “Nyara” itang'o e piny Kenya tee, en rang'ach ne johera mag sinema e piny mangima kendo mae biro konyo e jiwo pok mag tuke mayudore Tanzanian,” ka otieko, “E geno, mae biro kelo kony ma bang'e nyalo dongre kendo jiwo pok magwa wawuon mag golo tuke mopuodhi kendo maler elo pinje maoko.”
Duol mar CA kod telcos oyang'o lai mar lwasi mag yore ng'eyo manyasani.
Duol matayo yore mag tudruok (Communications Authority of Kenya (CA)) kanyakla gi jochiw yore mag tudruok e kor gweng'e oseyango lai mar keto lwasi maber ne nyithindo e yore ng'eyo manyasani.
Lai matinno mane olosi e riwruok kod Safaricom, Airtel, Telkom Kenya, kambi mar Jamii Telecommunication kod Global System for Mobile Communications (GSMA), miro chiwo ne nyithindo kod joritgi rieko mar tayo lai e yore manyasani.
Mercy Wanjau, Ag. Director General mar duol mar Communications Authority of Kenya (CA) ne owacho kama, “Kendo ochiwo thuolo ne rowere kod jii mamoko mohero tukego makonyo e pimo rang'iny mar ng'eyo buche ma ikelo kod lony e ng'eyo manyasani kaka rocho ngima dhano matimore e ongue yamo (cyber bullying), kwo kod rocho ratiro mag ringre kaluwore gi ng'eyo manyasani.”
Yeng'o timore e kinde dok chien mag cyber threats mang'eny mikelo kod ng'eyo manyasi mane oidho kaluwore kod midhiero mar korona, mane onyieno biro mag jonjore mikelo kod ng'eyo manyasani.
Kaluwore kod duol mar Communications Authority of Kenya (CA) nonro mar kuota mar dwe mar Disemba higa mar 2020, duol mar National Computer Incident Response Team Coordination Centre (KE-CIRT/CC) ne ofwenyo buche maikelo kod ng'eyo manyasani moingo million 56 e piny ka.
Ng'eny buche ni gin mag malware attacks kod million 46, ka iluwe kod web application attacks kod million 7.8 kod mago mag Distributed Denial of Service (DDos) kod million 2.2 ma duto nofweny e kinde marom.
Jatend migao mar ICT, Joe Mucheru ne ochiwo luorone ewi medruok mag njore matimore kaluwore kod ng'eyo manyasani e pinyka kawachomo yiero mag chike (BBI referendum) kod yiero maduong' e higa 2022, kendo ojiwo CA mondo onen matut e rango kendo e geng'o buche go.
Kaowuoyo e yawo ayang'a chieng' nyasi mar national Safe Internet Day, Migosi. Mucheru ne okawayo CA e tiyo kod jokanyo mamoko e loso lwasi mar lai manikare.
Ayany kod sendo mag nyithindo ok owinjore kendo ok onego geng' kod weche mag dhok.
E piny mar tudruok e yore go manyasani, oinga mamoko dwarore e geng'o nyithindo koya kuom jonjore, manyalo tudre kodgi kendo lombogi kokalo kuom kuonde romo e yore go manyasani,” jatend migao mar ICT ne owacho.
Ne omedo wachone CA mondo oriwre kod migepe moyang'i kod jokanyo mag migepe jii owuon e geng'o buche mamedore kokalo eyore ng'eyo go manyasani.
Nyadendi Wanjau oganda tee biro tiyogi lai eswero buche ma nyithindo yudo kokalo e ng'eyo manyasani ma ibiro chor nyime ne CA mondo oket e tim.
aea sechego, oganda bende nyalo yudo ng'eyo ewi riwruoge machiwo kony ne nyithindo, kanyakla gi Childline Kenya, riwruog mar jolony e weche hocho (Kenya Association of Professional Counsellors), The Cradle kod kidieny matayo weche nyithindo (Children’s department).
En mana riwruok e keto kare yore tudruok manyasani ne nyithindo kod jok mamoko.
Kawabiro kanyakla eloso lai ni, kambi mar simbe ongue yamo osenyiso gigo madong'o mawanyalo timo kawariwore kendo kawatiyo kanyakla.
Wageno dhi nyime matut kod riwruogewa e keto arita ma owinjore kod yuto mag yore tudruok seche duto, kod pek moko ma kambi yudo,” apisa maduong' mar yore ohala mar kambi mar Safaricom, Stephen Chege ne owacho elo ‘We Care Initiative’.
Odiechieng' mar Safer Internet Day ne ochakore kaka paro mar dongruok mar duol mar European Union Safe e higa mar 2004, kendo gisani pinje piny ngima machieg'ni romo 130 timo nyasi mar raparno.
Riwruok mar kembi ndeke mar Silverstone Air oloko nying' kaka Renegade Air
Riwruok mar kembi ndeke mar Silverstone nere ni oseyudo yoo mar duogo chako tich fuyo e kor boche bang' loko injin kaluwore kod masira mang'eny mane oketo kambi kam rach miwuoro.
E dwe mar ariyo, Silverstone ne oselando paro mar kendo ohala kendo negi kwayo yie mar loko mar nying' kowuok kuom duol mar Kenya Civil Aviation Authority (KCAA).
Chalo ka gima riwruok mar kembe ndekeno osechako kendo tich.
Kambi mar ndege mar Renegade Air mane kachien tiyo kod ndeke 3 e buo kambi mar ndege mar Governor Air, machieg'ni e chenro mar yarruok osenyiewo ndege manyien.
Ndeke mar riwruog Silverstone osenywandi e gima inyalo wachni riwruok manyien mar tich.
Riwruog kembe ndeke osebedo katiyo chakre higa mar 2012, ka ndeke kende mane fuyo ne gin mane chik oyienegi kod manechopo nyaka kanti mar Wajir, oselando chopo nyaka e pewe moyaw manyien kaka Masai Mara, Malindi, kod Lamu.
Ndege mar Dash 8-Q300 en achiel kuom ndeke mong'ere mag riwruok kambi ndeke mar Silverstone.
Ndege mar Dash 8s ema bende nomiyo Silverstone oluar kakulowore kod masira kod gwenyruok mang'eny mane okelo.
Paro maber nyalo bedo okang' mamuol mar ring'o e yore matin, manyalo moro jowuoth kapok giyaro yoregi mamoko.
Yeng'o mar nyasi mar pok mich mar Kuza awards higa mar 2021
Chieng' tich ariyo tarik 23 dwe mar adek duol mar Communications Authority of Kenya(CAC) ne oyang'o nyasi mar pok mar Kuza Awards e higa mar 2021.
Chiwo mich en mar puoyo jofuambo maosefuambo eyo makare kaluwore kod chike moketi mag ICT.
Telono bende oriwore kod Kenya Film Commission mondo okony tuke wa wegi e chiro mag fwambo mane orochi kod midhiero mag Covid-19.
Ma ochimore kod tij telo mar tayo atamalo 40 mar tukewa wegi enyis mag ute fwambo.
Communications Authority kata kamano ne ogolo duol esaa ma ute fwambo ne mosmos lokore ute mag yuto gi lal, kendo wacho ni tuke mag yuto gi lal kod chenro moko inyalo mana tim e Kenya kaluwore gi chik kod otiko mochiu kod Betting Control and Licensing Board.
Chenro mar ICT Integration dhi nyime eskunde
Telo mar ICT jumani guelo apisa 65 koya e migepe 15 mar piny owacho kod riuruoge mondo odong chenro mar Digital Literacy Programme (DLP) Master Plan mar rieyo chopo kare chenro kadhi nyime.
Jatend ICT Dr. Katherine Getao nowacho ni chenro mar Digital Literacy dhi nyime kendo masinde mokalo milion 1.2 oseket eskunde piny owacho maromo 21,638 piny ngima kochomore kod Vision 2030.
Okang mokwongo mar dongruogno oserumo.
Kwan jopuonje maromo 331,000 oseyudo tiegruok kod puonj mag tiyo kod masinde e tije mapile michiwo eskunde mag piny owacho kokalo e Kenya Institute of Curriculum Development (KICD),” ne owacho.
Dr. Getao ne owachoni, gi sani omenda maromo Kshs 31 billion oseketi e okang mokuongo mar dongruogni maen nengo masinde ka bende omenda maromo Kshs 64 billion oseket ne okang mar ariyo mar dongruok.
Jatelono ne oliekoni somo dwaro omenda mang'eny.
Ne owachoni DLP ochuno echopo tiegruok ma sani ne nyithindo e yudo wach, somo yore mag tiyo kod masindego kendo somo somo moko.
Chenro mar Digital Literacy onyuolre koya e gombo (vision) mar sirkand Kenya mar neno ni jopuonjre duto oyiki ne lony manyasani kendo somo mar Kenya oloki e yore mag somo e senchari mar 21.
Yuto eyore manyasani dwaro lony manyasani kendo chwalo gombo (vision) mar jodak manigi lony kendo odak e oganda manitiere kod lony.
E buo chenroni, Telo mar ICT siro dwaro mar sirkal mar loko ICT e puonj kod somo e piny Kenya.
Chenroni gombo jiwo puonj manyien mar Competency Based Curriculum (CBC).
CBC onywando paro matut, paro manyien, tudruok, tiyo kanyakla kod fweny machano iko jopuonjre mondo opiem eyore yuto gi rieko.
Chenrono iketo e tim kokalo e riwruoge mang'eny kama jomakete e tim gin riwruoge mobiro kanyakla mondo otaa chopo tim.
Riruogego gin migepe kaka Ministry of Education, Ministry of ICT, Innovation & Youth Affairs, Ministry of Energy, Ministry of Industrialization, The National Treasury, Teachers Service Commission (TSC), Kenya Institute of Curriculum Development (KICD), Kenya Primary Schools Head Association, Rural Electrification and Renewable Energy Corporation, Kenya Power kod Kenya Institute of Special Education kaachiel gi KNUT.
Riuruoge moko mane nigi jochung gin kaka Communications Authority kod Kenya society for the Blind.
Sirkal mondo ochiu ang'wola nono
Sirkal mar Kenya kokalo e migao mar somo biro pogo ang'uola manono ne nyithi skul manyiri moseromo higni mag dhi edue (adolescent age).
Jatend migao mar somo Prof.George Magoha ne olando mano chieng' Tich Adek ka en e skul mar Our Lady of Fatima Secondary School mayudore Kariobangi, kanti ma Nairobi kinde mag wuoth mar nono skunde.
Ne owacho kama, “Nyathi moro amora manitiere eskund praimar kendo osechopo higni mag dhi edue biro yudo ang'uola mabiro tere dueche ochiko… kendo waloso kod KCB Foundation mondo ochiu ang'uol ne nyiri manitiere eskunde mag sekondar."
Ne owacho ni gin tiere ewinjruok kod bengi mar Kenya Commercial Bank mondo ochiu ang'uola ne nyiri manitiere eskunde mag sekondar e piny Kenya.
Maye luwo kwayo mag jokanyo mar dwaro mondo ochiu ang'uola nono kata oduok chien nengo mondo nyithindo manyiri oyudgi.
Kendo ne okwayo jonyuol mondo obed jonyuol mabeyo kendo mondo ochiu puonj maber ne nyithindgi mar chiwo luor makare kendo kik giwegi eparo mojwangre.
"Pek ma nitie en ni jonyuol ok mi nyithindgi hera mager…nikech nyathi osebedo dala kuom dueche ochiko kendo isebedo kiting'e ka tong' kendo irito mondo japuonj maduong orieni nyathi, iparoni ang'o mabiro timore?” Magoha ne owacho.
JOTELO MAROWERE MA NYANZA MAGIN DUOND JOKANYANAAM
‘Jok manitiere gi pok mag miyo jii nyiero e seche mang'eny ne oyuago Othuol Othuol Othuol
Jotugo, jogweng kod anyuola ochokore e gweng' mar Ndere kanti ma Siaya yuago jamiyo jii nyiero mar Churchill Show Ben Maurice Omondi mong'ere kaka Othuol Othuol.
Kata obedo ni ne en liel, nenitiere mor matin seche mane jatugo omoro oganda gi thum mar Otieno Aloka, mane mosenindo Othuol neohero.
Kane gidonjo e pap jotugo ne omielo ngolo kagiparo ngima mar osiepgi mosenindo.
Kotelnegi gi Felix Odiwuor mong'ere kaka Jalang'o ne oparo mosenindo kaka ng'at ma wiye tek to nigi pok.
Kaluwore gi Jalang'o, oyuago wuode.
“Kane obiro Nairobi ne owachona ni odwarobedo kaka an kendo ne amiye thuolo,” Jalan’go ne owacho.
Ndikre e oboke wa mar weche mayien kendo ibedgi ng'eyo mar dongruogwa kod mich mayudore!
Wayi Othuol manyinge Rose Apondi ne owacho ni nochako dak kode ka ojahigni adek.
“Ne osomo Nzoia Primary School kama ne ochake nying mar Othuol nikech nungone ne tin. Ne ochako miyo jii nyiero kane entiere e klas ang'wen,” Apondi ne owacho e nende.
Othuol Othuol ne otho Oktoba tarik 11 bang' chandruok kod cancer mar wich (brain tumour).
Ne otho Kenyatta National Hospital Nairobi, kama ne oyude thieth.
Ja mi ji nyierono osebedo kayudo thieth kochakore higa mokalo kendo kinde moko ne osekwayo kony kuom jopiny echandruoge mag tuo mokoyangi kod paro.
Ne oyude kod kahera kinde mag dueche 10 mosekalo bende ne onindo KNH kendo ne ogole bang dueche auchiel.
Lucas Meso wuok e doud Agricultural Finance Corporation
Duol mar Agricultural Finance Corporation, AFC oselando wuok mar jatende Mr. Lucas Meso e migao mar piny owacho.
Boardno bende oseyiero mikayi Rose Ochanda kaka Managing Director Makojolo.
Nyaka yierone, Ochanda ne en jatend chike (legal services) mar riuruogno.
Osebedo AFC kuom higni 12.
MD mawuok, Lucas Meso ne oriwore kod riuruogno higa mar 2011 e saa ma riuruogno ne chandore kendo ne dhi podho. Kindene go, nenitiere dongruok ma mosmos kendo ne oyawo bedege moko.
MD makojolo Ms Ochando ka imiyo loch kod Lucas Meso, Sei ne oket kod jakom mar board Franklin Bett
Kinde ne kaka MD, ne oneno keto mwandu mokalo Kshs.37.3 Billion e sekta mar pur.
Mye ne otimore nikech winjruok mar jokanyo kendo gi yore mag manyo omenda mane omiyo sirkal keto omenda mohewo Kshs. 6.5 Billion e riuruogno, Ksh. 567 Million mane ogol kod jokanyo kod omenda mar Kshs. 12 Billion ma gisani nitiere ewinjruok.
Migosi. Meso bende ne ochungne timo lokruok ekambi, medruok mar tije tache kod winjo dwaro jotich, yiewo kod kelo lony manyasani mag ICT.
Maye osekelo riuruok mar AFC manitiere kod ng'iyo kendo oikore ne ngima mabiro kendo komedore gi ikruok mag paro maduoke chien, riuruogno koro nitiere eokang maber mar timo tije eyo makare.
Ka owuoyo ekinde mag nyasi mar chiwo telo e apisi, Meso ne owacho ni “AFC gadieri en riuruok ma nitiere kod jii mani gi pok,kendo mariek. "
Jakom mar AFC Hon. Franklin Bett, ne opako MD mawuok kolieko ni ne otiyo maber kendo ne ochiero kambi mane wich dhi wilgo.
Kuom higni mang'eny ma asetiyo AFC, Aseneno yore mang'eny ma nyingwa osegero ngima jii maber kendo jii mokalo 120,000 pile ka pile”.
“Meso en jatelo mopogore moseloko AFC, kendo omiyo osebedo achiel kuom riuruok matayo wechene mag omenda (Development Financial Institution (DFI)) e piny Kenya kod Africa.” Bett neowacho.
“Oweyo AFC kotegno kendo jakinda, maniginyalo mar piem epiny man kod lony.” Ne omedo
AFC en migao mar piny owacho motelo e chiwo hola mag pur.
Riuruogno chiwo omenda kuom ndalo machuok, moromo kod ndalo mang'eny kendo gi sani en gi bede 47 kod apise auchiel.
Ker Kenyatta oket sei e chik mar chiwo osuru mochoki (the 2020/21 County Revenue Allocation Bill)
Ker Uhuru Kenyatta okinyi makawuono e kar jot mar State House, Nairobi ne oket sei ne chik mar 2020/2021 County Revenue Allocation Bill chiwo thuolo mar chopo omendago ne sirkal mag loch gwenge.
Chik manyien chiwo omenda maromo kwan mar Kshs 369.87 bilion ehik omendani kendo oywando omenda maromo Kshs 316.5 bilion mar pok marom kod omenda maromo Kshs 13.73 bilion ehola mag piny owacho.
Kendo komedi en omenda Kshs 9.43 billion koa e chenro mag loso nderni/ nengo mafuta kod Kshs 30.2 billion mag hola.
Pok mochuno ibiro tiigo e nyiewo gige thieth kod chiero kuonde tiegruok mag rawere e kantis duto (47).
Chikno ne okel enyim ker kod spika mar od bura mar senet Ken Lusaka enyasi mane oyuor kod spika mar od bura maduong Justin Muturi kod jatend migao mag omenda Ukur Yattani.
Jang'ad bura moguel Harrison Okeche ong'ielo orengo
Jang'ad bura moguel mar Doho mar jotich (Employment and Labour Relations) Harrison Okeche oseng'ielo orengo.
Oketch ne otho bang yudo hinyruok emasira mar wang' apaya tarik ang'wen due mar apar e daraja mar Ololunga eng'iend ndara mar Bomet – Narok.
Bang yudo masira e odienchienge mogik, Okech ne oyudo thieth mapiyo e osiptal mar Narok kapok oter odiengonogo e osiptal mar Aga Khan e boma ma Nairobi. Kye ne oket masin kaluwore kod kit hinyruok mane oyudo.
Okeche ne owito ngimane kaluwore kod hinyruok mang'eny mane oyudo emasira mar wang' apaya mane otimore Octoba tarik 4 e daraja mar Ololunga e ng'iend ndara mar Bomet – Narok.
Okeche ne en achiel jong'ad buche 41 manerito yiero mar ker Uhuru Kenyatta ebedo jang'ad bura mar bad piny owacho mar Judiciary.
Ker mar bad piny owacho mar ng'ado bura (Judiciary) David Maraga, ne oywago mosenindo kaka jang'ad bura mochiwore epiny Kenya.
” Jalony mane otiyone jokenya eyore mopogore. Kaka jong'ad bura wan kod lit e chunywa kuom wito jang'ad bura kapok otieko tije mag yudo ratiro” Maraga ne owacho e andikege.
Gi sani ne otiyo ne bengi mar Stanchart kaka jakom mar weche jotich moriwo Kenya kod Africa maugue.
Ne en e keny, kendo ne onyuolo yawuowi ariyo kod nyako achiel.
Jaod Derek Chauvin majaber ok dwar chudo ewerruok gi
Jaod 'janek' Derek Chauvin ne odhi nyime gi singo mar werruok kod kawuono, kojiwo ni ok odwar chudo bang werruok gi ja arita kue machon, DailyMail.com nyalo yango.
Kellie Chauvin, maja higni 45, ne owacho ni owere gi chuore mosedak go kuom higni apar, kaluwore kod 'ma oknyal losi' e dakgi.
Bende ne oyango ni ne giwere maler Mei tarik 28- ndalo adek bang' kan e wachore ni ne onego George Floyd eyor decho e kinde meko mare mane okao dakika ochiko.
Kata obedo ni Kellie, en jauso mag udi, owachoni gi sani oonge tich, min yawuowi ariyo e dak machielo ne owacho ni ok odwar omenda kata konyo moro amora koa kuom Chauvin.
Andike mag kes ne osomo ni ‘Jachwal bura niginyalo mar konyre owuon,’
Bende ne oyango ni ne giwere maler Mei tarik 28- ndalo adek bang mane wachore ni ne onego George Floyd eyor decho ekinde meko mare mane okao dakika ochiko.
Kellie, mane odonjo US kaka nyathi madwaro kony koa Laos bende ne okwayo doho mondo olok nyinge.
Jaloch mar ber machon mar Minnesota America, mabende ositiyo ka laktar (radiologist) e Hennepin County Medical Center mantie Minneapolis, osiptal mane olando tho mar Floyd.
Joot ne orado kane Chauvin okelo achich moro e thieth kapok omake, kane oduogo mapiyo bang romogi mokuongo kwayo mondo girom.
Negi kendore June tarik 12, 2010 e kanti mar Washington, Minnesota, e doho achiel mane ochore kwayone mar werruok kod jaode.
Eyi chwanyruok Kellie ne oling' kuom ndalo mang'eny e seche ma vidio mar nek ne olandore, kapok ogolo lupote mar timo mos chieng' tich abich ne Floyd kod anyuolane - to okne jaode
‘Midhiamboni, ne awuoyo kod Kellie Chauvin kod anyuolane.
Okil Amanda Mason-Sekula ne owacho e loye kama, "Ne ojok kod tho mar migosi Floyd kendo mosne makende dokne anyuolane, kod joherane kanyakla gi ng'ato ang'ata mokuyo kaluwore kod litni."
‘Kata obedo ni Mikayi Chauvin neonge kod nyathi ekenyne masani, okwayo gi muolo ni mondo nyithinde, deye, kod anyuolane moko mondo omi arita kue kod thuolo mopondo ekindeni mar lit.
Chauvin ne omaki kendo ne ondikne ketho mar nek kendo temo nek e tho mar Floyd.
Kellie, e andikege, mane oyudi kod DailyMail.com, ni negise ketho kenygi odiechien achiel motelo.
‘Jodak ne osepogore kochakre Mei tarik 28, 2020,’ ne ondiki.
‘Ne osebedo kethruok mar keny eyore ma oknyal geng ekind jodakgo kaluwore gi chik mar Minn. Stat. 518.06, kendo kenyno ok nyal resi.’
Andikego lero ni kata bedo ni Kellie ne en jaus udi kod Remax Results gi sani oonge tich.
To omedo ni: ‘jachwal kwayo nyalo konyore owuon, ok odwar kony mar jaode, kendo ok odwar ratiroge mag yudo kony makojolo kata manyaka chieng koa wuom jaode’.
Ne okwayo doho mondo omiye ratiro mar bedo wuon mier ariyo mekgi, achiel yudore e leafy Oakdale suburb of Saint Paul, kod mar ariyo mayudore Windermere, Florida.
Udi ariyogo ne owe kuom ndalo bang jong'anyo ne oluorogi gi goro.
E siro yierone mar bedo e piem mar ber mar Mrs. Minnesota America 2018, Kellie ne omonjo jaode ka owachone jofwambo mag St Paul Pioneer Press: ni ‘ni ebuo uniform, jaode muol.’
Ne owachone jofwabo kaka jaod ma en jachiu arita ne oloyo chuore machon.
‘En dichuo mamuol, kendo podi oyaona dhot kendo oruakona koti.
Bang weruokwa, ne an kod kwan mar gik mochuno ang'I ka ochuno ni nyaka andoji e keny machielo, kendo oromo gi tee,’ ne owacho.
Kellie ne olocho Octoba higano kendo ne odhi piem Las Vegas e higa mar 2019 epiem maduong mar piny.
Tinende kata kamano, ngimane mane ber sani nikama rach kaluwore ni chuore eng'ere gi jii mang'eny kaka jatend polise marochere manego jorotenge.
Anyuola man nitiere kod luoro ne owachone jofwambo mag DailyMail.com ni Kellie ok ne dwar loso kod jofwambo kendo ne ok odwar medo luoro gi loso e loye.
Okil Ms Mason-Sekula ne omedo ni: ‘Mikayi Chauvin ok medi wach moro amora ekindegi.’
Jumapil gotieno ne oter Chauvin e jela morit maber US mondo kik nege ka en e jela, DailyMail.com ne ofwenyo.
E yoo mane okpar, Chauvin, ma ong'ad ne buch nek mar George Floyd, chieng' jumapil ne oter e jela maduong' mar Oaks Heights Prison –kar arita maduong' kende mayudore Minnesota.
Mokalo ne entiere Ramsey County Adult Detention Center kama ne ing'iye mondo kik odere, kapok ne otere e jela mar Hennepin County nikech chich mag midhiero tuo mar COVID-19 kata kamano bang'e notere e jela manitiere kod arita man malo.
Minnesota Department of Corrections (DOC) ne owacho ne DailyMail.com ni Chauvin ne oket kar kende bang' kwayo mar Hennepin County Sheriff.
Jela mar 407-inmate prison pakore ni pok negibedo gi pondo mar jotuech kendo ong'ere kaka achiel kuom jela manitier kod arita maber, kendo eyi sigandgi kisebedo kod bura achiel mar deruok.
Ma ogo tong gi Wisconsin, ekind bombe mag Bayport kod Stillwater, okano jotuech moluor mogik mawuok Amerka.
Chauvin ne onego chop enyim doho chieng wuok tich to nikech Minneapolis ne podi onge kue ne ochwal odieng nyaka June tarik 8.
Kamisona ma chiwo kum Paul Schnell ne owacho ni Chauvin ne oter e jela nikech chich mag tuo mar korona kod pong mar jii misiko itero e jala mag Twin cities e makosa matindo.
‘Mokuongo tik tik, wan kod midhiero mar Covid. Mar ariyo, ji mang'eny inyalo ter kar tuech mar Hennepin County Jail,’ Schnell owacho.
Gi thenge, jochiu arita moko ne owacho ne DailyMail.com ni timno ne en mar neno ni Chauvin – makoro en jatuech moluor mogik Amerka – ok ne onegi kilingling.
‘Kaponi ne okete e jela monuando jii dikoro ne osetho gi dakika ariyo,’ ng'ato nonyiso DailyMail.com.
‘Mae ne en mar arita kuwe.’
Chauvin ibiro mak nyaka wuoktich mabiro e seche ma telo nigi pek mar neno ni ochopo e nyim doho e boma mar Minneapolis kendo gengo tulo manyalo wuok.
Tek mondo ilorne achich mapok ong'ad buche, kata kamano apisa ne otimo gima chalo kamano e buch Mohamed Noor kane onego miyo moro e higa mar 2017saa mane oduoko simo mar 911.
Ng'anyo ne otimore e pinyno e kinde mane jii yuago nek mikelo kod jo arita kwee kod ywarruok e kind joroteng kod jorochere, e kind midhiero mag korona kod lwar mar yore yuto.
Chuny bombe mayudore e pinyno ne owuore bang' jong'anyo wang'o mtokni kod gik mamoko, ketho kod kwalo mwandu e kinde ywaruok kod jochiew arita kwee.
Gavana mang'eny nochiero yore arita e gwenge gi kendo oro gi e bombe mane oyudo rochruok mokel kod ng'anyo ma bang'e nokelo ywaruok mane okawo kinde.
Chieng' jumapil Ker ok nowuok ayanga wuoyo gi jong'anyo, mane oluoro White House kendo mane ng'anyo e bombe mamoko mag U.S., nowuyo e yor Twitter, ka owacho ni gavanas ochier yore arita e gwenge gi.
Ne opako yore mag medo arita kue mane otimore Minneapolis e giko juma, kaluwore gi yudruok mar jo arita kue kendo kata ng'anyo dok chien nyaka negichakre giko juma mokalo, polise manitiere e boma nowacho ni negiyudo miruti molos kinyadala.
Chieng' tich abich Trump ne opondo e kinde matin, mane ofwenyre chieng' jumapil.
Trump ne onyiso jokonyne ni en kod luoro ewi ngimane kaluwore gi ng'anyo mane otimore e aluora mar White House mane omiyo White House osimo teche chieng' jumapil gotieno.
Colgate oriwore kod WellBoring mondo gi chiu kuonde 30 moko mag pii ne skunde Kenya.
Colgate ne olando kawuono, ka gisiro Chieng' Pi e Piny mangima , e yor yaro tudruoge mag kunyo kuonde pi mondo gi chiw pii maler kendo maber modho ne ji e gwenge kendo ne gi kwayo ji mondo onyiewu gige colgatemondo gi sir dongruok.
Higni ariyo mosekalo, Colgate osesiro kunyo mag kuonde pi 60 e skunde e kanti 5 (Kisumu, Siaya, Kakamega, Migori kod Kwale) ka gitiyo kanyakla kod WellBoring, ma en NGO mawuok UK.
Riuruogno osekonyo ngima manyaloromo 60 000.
Kaluwore kod onge mar pii egwenge, e higa mar 2021 Colgate geto golo kisima 30 moko kama alufe mag jopuonjre, jopuonjegi kanyakla kod anyuolagi nyalo yudoe pii maler kendo maber mar modho.
Colgate osesiro skunde aming'a kokalo e chenro mar Bright Smiles, Bright Futures (BSBF).
Chenro mar Colgate mar BSBF chiwoga puonj mar ngima mar dhok kendo kod rudho lak kod toothpaste ne tara mag nyithindo epinje mag African.
Chenro mar BSBF ne ochakore e higa mar 1986 e Kenya kendo osechopo ne nyithindo mosekalo million 7 e Kenya.
Nying Colgate nitiere e mier mang'eny moloyo moko, koro wanyalo kendo wabiro gero ngima maber kod dak mayot kinde mabiro ne jii duto.
Loso yore mag yudo pii maler ochuno e chopo gomboni.
Wamoro e riuruogwa kod Wellboring NGO kendo gi thuolo mar gero kisima 30 kaka okang mar chiwo pii maler kendo maber ne nyithindo, ma ok mar modho kende to ne aluora margi mar somo kod ngima maber “, Vijay Ameta, maen General Manager mar Colgate-Palmolive East Africa Ltd ne owacho.
“Jo Kenya nyalo golo chiwo ka gi nyiewo gige colgate eduko machiegni kodgi mar Naivas; kata gi Mpesa e mbuyi mar WellBoring (www.Wellboring.org/Colgate).
Chiwo duto biro konyo e kunyo kisima 30”.
Pi maler ne miche nyithi skul kod jopuonje duoko chien tuoche mikelo kod pi kaka nyaldiema, dysentery kod typhoid kuom nyithindo kendo medo kwan mar nyithindo e skul nikech ok biro ketho seche mang'eny ka gimanyo pi.
Lucy Njoroge, ma en Injinia mar WellBoring nolero niya, "Wajiwo jokenya mondo osir chenroni nikech ok oduoki tuoche kende chien to, to okonyo keto nyithindo e skul.”
Chenro mar pii chopo singo mar Colgate mar ni jii duto owinjo bedo kod ngima maber mar buonjo kinde mabiro.
Kampen biro chakore April tarik 1 nyaka Mei tarik 31 higa mar 2021.
Jonyiepo nyalo limo Colgate-Palmolive Kenya Facebook page kata Wellboring/Colgate.com ne weche momedore.
Nyithidno ariyo majo gred adek ne Onimo e aora Rionsata
Nyithi skul ariyo majo Gred mar adek ne onimo e aora Rionsata South Mugirango, Kisii.
Kaluwore gi sub kanti kamisona ma Etago Jackson Olechuta, nyithindo ariyogo ne onimo ekinde mane giwuotho e geng aora bang somo mar CBC.
Ne gin gi japuonjgi.
Nyithindo moko mang'eny ne okony kod polise kod jogweng'.
“Nyithindo duto ni kare kendo gisedok e skul.
Wakwayo horuok kinde ma watimo nonro mar fwenyo gima dine okelo nimo gi,” Olechuta ne owacho.
Kamanda ma kaonti mar Kisii, Jebel Munene nowacho ni apise moko oseor timo nonro kama masirano ne otimore.
Ringregi ne oseter kar kano ringruok mar Tabaka Mission Hospital.
Jotend oganda ma pidho jamni koro siro BBI babn' romo kod Raila
Oganda mapidho jamni oseloko paro kendo yango siro gi maong'e giko ne lupot mar BBI bang' yudo singo ni dwaro gi ibiro chopi.
Jotelogo ne ota kod jagoro mar duond bura mar Jubilee Coalition, Adan Keynan kod jatend migao mar omenda Ukur Yatani.
Pastoralist Leaders Forum, moriwo gavana, jood bura, jotend migepe kod jogoro kod spikni mag od buche ma kaonti, chieng' Wuok Tich ne owacho ni jokanyo ne oyiere siro BBI.
Jotelogo, juma mokalo nofwenyo gik moko 10 magi dwaro mondo olosi kendo ne gi duokogi piny nyaka adek.
CS Yatani, ma en jatelo, ne owacho ni Prime Minister machon Raila Odinga ne osingo negi ni dwachgi ibiro chopi.
Ogayi mar duond bura mar ODM Raila Odinga kane owuoyo kod jotelo e romo mar Pastoralist Leaders Forum e otel mar Serena Novemba tarik 9, 2020.
Anyalo wachonu ni wasebet kawaparo wachni kendo waseyiere siro BBI gi chunywa.
Yatani ne owacho kama bang' romo kod Raila e otel Nairobi, "Wadwar goyo erokamano ne Ker Uhuru Kenyatta kod Prime Minister machon Raila Odinga kuom winjo ywak marwa.”
Jotelogo ne owinjore loso kamiti mabiro riwore kod tim mar BBI e chwalo dwachgi.
Weche adek mane giwacho biro chwalo omenda mipogo marom kuom higni 20 (Equalisation Fund), loso telo mar chich jamni kod rucho chike moloki e Article 203 (1) mar katiba e pok mag yuto.
Jokanyo mag Pastoralist Leaders Forum kane gi romo kod ogayi mar duond bura mar ODM Raila Odinga e otel mar Serena Novemba tarik 9, 2020.
Paro moko mane gin godo to ne giweyo gin kaka rito od buche 290 mane nitiere chon, keto Senet bedo od bura mamalo kendo diro oko kwayo mar loso kamison mar weche mag ngima.
Raila ne owacho ni ibiro chop dwaro adek mane oket kod oganda mapidho jamni.
Dwachgi ibiro ket e wago.
Ne osingo niya, "Jolony biro bet mondo ong'igi.”
Raila ne omedo ni owinjore mondo ochop dwach ogandano kapo ni idwaro fweny nyalogi.
Ne olero kama, “Gwenge mag pith jamni nitiere kod nyalo mang'eny mag dongruok kod ohala. Yore mag dongruok bende dwarore e gwengego ma osebedo ka idiyo e pok mar mwandu kuom ndalo mang'eny.”
He added: “We are reading from the same page and talking the same language. Each and every Kenyan is equal.”
Ofisa moro maduong' mar ODM ne owacho niya: “Nyaka wane ni waikore ne nyasini. Kata obedo ni wan gi weche e kindwa, ok onego wa mo wechego e nyim wendwa."
Jatend ODM dwaro wuoyo e wi wechego kapok nyasino ochopo. Odwaro timo kamano sama gichako timo ikruok ne Yiero Maduong' mabiro timore higa mabiro.
Ne onenore maler e giko Juma ni ywaruok pod ng'eny e pati mar Raila. Mano ne onenore ayanga sama Orengo ne ochako okidhore kendo gi Jo ODM mosebedo ka kwede.
Orengo ma en achiel kuom okinde ma Raila ne owuoyogo mondo otam Doho Mamalo geng'o chenro mar BBI, ne owacho ni jotelo ne obiro ire "ka weche osemoko."
Orengo ma en Seneta ma Siaya ochwanyore gi jotelo madongo moko mag ODM e wi wach timo lokruok moro ne Chik mar Kenya kata Constitution of Kenya (Amendment) Bill, 2020.
Orengo ne oriwo lwedo wachno moketo ombulu mare ni otim lokruogno.
Orengo ne owacho ni jotend ODM moko chamo luch joma nosetiyo matek ne patino. Gikia lwenje ma ji nokedo mondo patino ochung' kaka ochung' sani.
Orengo ne owacho niya: "Sama weche tek, ji te manya, to sama weche okuwe, ji ochaya."
Ne owacho ne joma kwedego ni gima onego obed ni gitimo sani en konyo Raila mondo oyud telo mar Ker.
"Gie sani, ji ok onego oket pachgi e dwachgi giwegi, to onego wagud pachwa kanyachiel mondo wayud telo mar Ker. ... Wacho ni idwaro gimoro yot, kata kamano, yudo gima idwarono ok yotga."
Gimachielo manyalo pogo pati mar ODM en monruok mantie e kind jopatino malaro kombe mag siasa kuonde ma giwuokie. En wach matek nikech kata obedo ni ok gin jotelo e patino, giriwo Raila lwedo ahinya kendo gimako kama duong'.
Giluor ni moko kuom josiasa nyalo ting'o ji kowuok kuonde maboyo mondo gibi gikel fitina e nyasino. Mano e gima notimore e chak higani kane Raila oluongo chokruok moro kotemo jiwo joge oriw lwedo chenro mar BBI.
Sama chokruogno ne dhi nyime Ciala Resort, moko kuom joma ne ni kuno nokelo fitina kendo ne giwuo sama Mbadi ne wuoyo. Jo ODM moko mong'eyo weche matimore apiny piny oluor ni gima kamano nyalo timore kendo e nyasi mabironi kapo ni ok giloso weche manie kindgi motelo.
Raila nyoro odhi e dalane ma Riat aling ling kiluwe mana gi mtokni matin, ne ok odwar ni jofwamb weche oluwe. Wachore ni nitie gik mogwaro modwaro timo Kisumu jumani.
Kata obedo ni tungni ng'eny e ODM kamano, Raila mor ni chenro mogwaro mag dongruok ma osebedo kadhi nyime e alworano biro kelo dongruok maber kuno.
Nyoro, moko kuom kembe ma ne omi tijego ne ringo koni gi koni mondo gitiek tich kapok nyasino ochopo.
Gik ma ilosogo oriwo ndara madhi Jomo Kenyatta Sports Ground mokawo milion 350. Nyasino idhi tim kuno.
Gik mamoko oriwo pot ma yande okethore to olos manyien, mokawo bilion 3.
Achiel kuom gik ma Ker biro yawo en ndach gach reru ma Kisumu-Nakuru ma yande okethore kendo ne ok ti, to oselos gi jo Kenya Railways.
Jo Kenya Railways wacho ni odong' mana gik matin to gitieko.
Juma mokalo, Jo Kenya Railways ne otero gari mar jowuoth kuno ka girito gik madhi timore chieng' Madaraka Day.
Philip Mainga, ma en Jatelo e Kenya Railways kod injinia mamoko ne obiro gi garino, ne ginono kaka tich ne otire e ndarano.
Jo Kenya Railways bende ringo koni gi koni mondo gitiek gero kama nyien ma geche biroga chung'ie Kisumu.
Jo Kenya Railways, wacho ni gisegero pasent 35 mar kanyo.
Pati mar People's Empowerment motelne gi Moses Kuria, koro ok bi laro kom e yiero matin mabiro timore Kiambaa. Ne gitimo mano bang' bedo gi mbaka moro gi William Ruto.
Pati mar People's Empowerment Party (PEP) motelne gi Jabunge ma Gatundu South, Moses Kuria ok bi laro kom e yiero matin mabiro timore Kiambaa.
Nenore ni okaw okang'no mondo ogeng' sigu manyalo bedoe e kind joma riwo William Ruto lwedo.
Kuria ne owacho e Facebook ni ne ong'ado mar timo kamano bang' bedo gi romo moro gi Ruto chieng' Jumapil.
Pati mar PEP ne oseyiero Kuria mondo olar kom gi John Njuguna Wanjiku mawuok e pati mar United Democratic Alliance (UDA) ma kendo wachno ne pogo jo Hustler nation.
Kuria ne owacho niya; “Desemba tarik 15, 2020, raia ma Gaturi ward, Murang'a ne orwako weche mag geno kod chako manyien ma pati mar PEP ne oteronegi. To jo Juja konstichuensi ne orwako wechego Mei tarik 18, 2021. Ne wadwaro tero ne Jo Kiambaa konstichuensi wachni e yiero matin ma Julai tarik 15.”
Kata kamano, jowetena Rigathi Gachagua [ Jabunge ma Mathira] kod Kimani Ichungwa [Jabunge ma Kikuyu MP] ne ok mor kata matin gi wachno.
Nyoro wagoyo mbaka alanda e wi wachno gi Dr William Ruto ma en jatenda kendo osiepna.
Kuria ne omedo wacho niya: “Akwayo Jo Kiambaa gi jo PEP duto mondo ong'wonna nikech ang'eyo ni okang' ma akawoni ok bi morogi."
Mondo amor osiepena ariyogi, to moloyo, mondo warit winjruok mar Hustler nation, PEP ok bi keto ng'ato mondo olar kom e yiero matin ma Kiambaa.
Nenore ni joma nie riwruok mar Tanga Tanga piem. Jobunge ma Mt Kenya man kor DP piem e kindgi mondo gibed machiegni moloyo gi Ruto nikech gineno ni gimako kama duong' Mt Kenya.
Kuria ne owacho ni PEP en achiel kuom pati maloso riwruok mar Hustler nation, en gi ratiro e patino, kendo osiro patino. Pati mamoko mabende nie Hustler Nation gin kaka; UDA, motelne gi Johnson Muthama,The Service Party (TSP) motelne gi Mwangi Kiunjuri kod People's Democratic Party (PDP) motelne gi Omingo Magara.
Jasiasano ne owacho ni koro patino ogolo pachgi e yiero matinno kendo gidwaro wuotho e Kenya mangima ka gimanyo joma nyalo chung' gi otiko mar patigi e Yiero Maduong' ma 2022.
Komno ne odong' nono ka ne Paul Koinange, jabunge ma kanyo ne otho Mach tarik 31.
Wachore ni Korona ema ne onege. Ne otho Nairobi Hospital.
Koinange ne en Jakom mar National Assembly Administration and Security Committee.
Paul Kihara Kariuki, ma en Atoni Jener, kata Attorney General sama ne ichako State of the Judiciary Annual Report (SOJAR), Januar, tarik 23, 2020.
Ker Uhuru Kenyatta, Jatend ODM Raila Odinga, kod Kihara Kariuki ma en Atoni Jener kaachiel gi migawo mar yiero oriwore motero kes moro achiel ne Doho mar Apil. Sama dohono winjo kesno nitie weche abiriyo mabiro dwarore ni onon matut:
Chenro mar Building Bridges Initiative (BBI) koretek kendo iye otwere. Kapo ni doho oyie mondo chenrono odhi nyime, mano nyiso ni giyie ni kwan mar jo Independent Electoral and Boundaries Commission (IEBC) ma ne opwodho seyi mag joma ne dwaro dwaro BBI ne oromo.
Wachni mulo weche ma IEBC kod Atoni Jener e doho.
IEBC wacho ni doho machielo ne oseng'ado ka be owinjore gi chik mondo komisona ariyo kata abich oti e lo IEBC, kendo wachno ok onego oter e doho machielo kendo.
Komachielo, IEBC wacho ni e kes mokwongo ma Jang'ad Bura, Wilfrida Okwany ne ong'ado, kwan matinie mogik mar komisona manyalo tiyo e lo IEBC pogore pogore.
To koni, Jong'ad Bura mar Doho Mamalo, Joel Ngugi, George Odunga, Chacha Mwita, Teresiah Matheka kod Jairus Ngaah oramo ni IEBC nyaka bed gi komisona abich.
IEBC wacho ni Jong'ad Burago oketho, giwacho ni chik ma gitiyogo e ng'ado ni IEBC ne onge gi komisona moromo kane gipwodho chenro mar BBI en chik ma ne oyudo oseruch gi doho machielo motelo.
Otese ma IEBC ywakgo e kot wacho niya: “Jong'ad Bura ma omi luor mag Doho Mamalo ne oketho chik kuom wacho ni IEBC onge gi komisona moroma mondo gitim tich ma Chik ma Kenya omiyogi ratiro mar timo. Ok uluwo chik nikech weche mutiyogo e ng'ado kamano, ma gin weche mayudore e paragraf mar abich kod mar abiriyo mar kidieny miluongo ni Second Schedule e Chike Matayo IEBC kata IEBC Act, noyudo oseruch gi jang'ad bura machielo ma ne nigi migawo kaka maru.”
“Jang'ad Bura machielo ma nigi migawo kaka margi ne owacho gima opogore e wi kwan mar komisona madwarore.”
E wi wach kwan mag komisona manyalo tiyo, Atoni Jener ne owacho ni Doho Mamalo ne okalo tong' mi koro gimiyo IEBC obedo riwruok maonge tich kendo ok nyal timo gimoro amora.
Gima wang'o iye en ni koro IEBC ok nyal kata mana ndiko nyinge joma dwaro lwaro ombulu. Kae to ji keto ketho kuom IEBC nikech ok otimo kamano mondo oik ji ne refarendam mabiro.
Ken Ogeto ma en Okil ma Konyo Atoni Jener kata Solicitor General, ne owacho niya: Bura ma Doho Mamalo ong'ado omulo gik mang'eny ahinya, okelo lokruoge madongo dongo kendo oyiengo mise mag Chike mag Kenya.”
Wach machielo ma idwaro ni dohono ong'i en ka be dibed ni dohono ne oketho chik kuom loko chenro ma ne oriwo jomang'eny nyaka Kidieny mar Sirkal Mochung'ne Chik kata Judiciary.
Atoni Jener wacho ni Doho ne otimo marach kuom miyore migawo mar loso chik.
Owacho ni okang' ma Doho okawono nyiso ni kinde moro amora ma Jo Kenya dwaro timo lokruok moro e chik, nyaka gidhi e dohono mondo onyisgi kuonde ma ginyalo loko e chik kod kuonde ma ok ginyal mulo.
E yo machielo, jong'ad burago wacho ni kinde moro amora ma ji biro dwaro timo lokruok moro ne chik nyaka gikwong gi gidhi e dohono mondo onyisgi motelo gik minyalo lok, kod ma ok nyal lok.
Ne omedo wacho niya, "Ka weche odhi nyime kama, ibiroga los chik e doho, kendo doho biro mayo raia ratichgi mar wacho kaka onego oloch e wigi kendo timo lokruok e chike ma oyudo gisewinjoree."
Atoni Jener bende kwedo bura ma ne kotno ong'ado e wi kaka Ker Kenyatta odonjo matut e chenro mar BBI.
Owacho ni nikech lweny mosiko e kinde yiero, Jo Kenya milion adek ma ne oketo seyi e chenrono, ng'eny Ute Bura mag Kaunti, kod Kidienje ariyo mag Od Piny Owacho ne oriwo lwedo chenro mar Ker kod ODM mondo gitiek mahundugo kendo gitiek wach buono jomoko.
Barupe moter e kot bende wacho niya; “Chenro miwuoyoeno, en chenro midwaro ni okel winjruok e piny Kenya. Omiyo owinjore gi chik mondo josiasa oriwe lwedo. Chenrono onego olos weche makeloga mahundu kod buono ji masiko bedoe kinde yiero kendo wadwaro ni otiek chenrono kapok yiero maluwo ochopo.
Owacho ni ok nyal wach ni Ker Kenyatta oketho nikech omanyo kaka kuwe dibedie.
Owacho ni gima Doho Mamalo wacho ni Ker ne oketho chik namba auchiel e Chik mar Piny, en gima ok nyal sir.
Gimaduong' en ni; Be en adier ni Chik mar Kenya nigi weche ma ok nyal lok?
Owacho ni jong'ad burago ne ok otiyo gi chik kaka dwarore sama ne ging'ado kesno. Ne gitiyo kod chik e yo mobam mondo onenre kagima chik siro gima ok adier. Owacho ni ne ok gisomo weche duto mantie ma josomo nosetimone nonro mong'ith. Kendo ne ok gitiyo gi weche ma ne gisomo kaka chik dwaro. Bende, ne ok gisomo weche duto e wi histori mar Chik mar Kenya kod kaka ne olos Chik ma 2010, to duto, duto ne ok gitiyo maber kata mana gi weche matin ma ne gisomo.
James Orengo, ma en Jatend Joma Tin e Senet, kwero joma kwede e pati mar Orange Democratic Movement (ODM), kowacho ni gibiroga ire mana sama weche otwere.
Orengo ma wachore ni en achiel kuom okinde ma Jatend ODM Raila Odinga ne owuoyogo mondo otam Doho Mamalo ketho chenro mar Building Bridges Initiative kata BBI, ne owacho ni jotelo ne obiro ire mana "ka weche osemoko."
Orengo ma en Seneta ma Siaya ochwanyore gi jotelo madongo moko mag ODM e wi wach timo lokruok moro ne Chik mar Kenya kata Constitution of Kenya (Amendment) Bill, 2020. Orengo ne oriwo lwedo wachno moketo ombulu mare ni otim lokruogno.
Orengo osebedo ka konyo Raila ahinya kuom ng'adone rieko e weche siasa. Ne en okil mar Raila kane Raila okwayo kot mondo oruch yiero mar Ker mane wachore ni odhi marach.
Kata kamano, gie sani weche ok dhi maber e kindgi nikech piem madhi nyime e patino. Ji laro kombe madhi bet nono e ODM kod kombe mamoko magNyanza e yiero ma 2022.
Chieng' Ngeso ne oik Joshua Osuri, machon ne en Ja Od Bura kata MCA ma South East Alego, e sab-kaunti ma Alego Usonga, Siaya. E iikno Orengo ne owacho ni nitie josiasa ma jwang'oga Raila, jatend ODM, kinde ma odwaro kony kata ma weche tekie ahinya. Kata kamano, ne ok ohulo nyinge jogo.
Orengo ne owacho ni jotend ODM moko chamo luch joma nosetiyo matek ne patino. Gikia lwenje ma ji nokedo mondo patino ochung' kaka ochung' sani.
Orengo ne owacho ni, " sama tula omuoch ei patino ji te manya, gipenjo kama antie, to sama weche beyo gichaya."
Ne owacho niya: "Aparo gima ne otimore bang' Yiero Maduong' ma 2017, sama Raila ne chamo muma Uhuru Park, ne wan mana joma matin ma ne owuok ayanga mondo wasir Raila. Aparo mana 'chief justice' kata 'jatend jong'ad bura' marwa,TJ Kajwang ma ne en Jabunge ma Ruaraka. Sama wadwaro joma otegno manyalo kedo ne pati to ji leny nono!"
Ne owacho ne joma kwedego ni giket pachgi e konyo Raila oyud telo mar Ker.
Ne omedo niya: "Kata mana lweny ma ne wakedo mondo oter sirkal e kaunti ne ok yot kaka ji paro."
Ne owacho ne Jo Kenya duto mondo giikre ne refarendam mabiro timore ka higani pok orumo.
Edwin Sifuna, ma en achiel kuom Jotelo ma ODM, ne owacho ne Jotend Tij Sirkal madwaro donjo e siasa e higa mar 2022 mondo owuog e migepegi.
Kowuoyo e wi gima nyocha ne otimore e yiero matin ma Bonchari, ne owacho ni moko kuom Jotend Tij Sirkal tiyo marach gi migepegi mondo giketh "Mosruok" kendo gichoch pati mar ODM.
Jalup Ker William Ruto (koracham) wuoyo gi Owen Baya (diere)ma en Jabunge mar Kilifi North, kaachiel gi Hassan Omar Sarai, machon ne en Seneta mar Mombasa. Ne gin e romo moro ma ne Ruto obedogo gi jotelo kod jotich mosomo mawuok e alwora ma Nam Chumbi, e otel miluongo ni Sun N Sand Kilifi Kaunti.
Jalup Ker, ne okidhore gi sirkal e wi chenro mar sirkal mar holo pesa, kowacho ni gowi masiko medore ma Kenya nigo nikech holo pesa mang'eny turi kuom pinje ma oko, biro mwomo Jo Kenya kendo weche ok bi dhi maber.
Bang' bedo gi romo mar ndalo ariyo gi jotelo kod jotich mosomo ma Nam Chumbi, Ruto ne owacho ni ka oyiere mondo obed Ker mar Kenya obiro dwoko chien gowi ma Kenya nigo.
Ruto ne owacho niya bang jotelo mag Nam Chumbi miye chenro margi mar dongruok ma ne oting'o gik moko 18 ma gidwaro ni otimnegi, “kar holo pesa kowuok oko, wabiro kungo pesa mang'eny e yo maber. Holo pesa tero pinywa kama rach.”
Jalup Ker ne ok owacho kama sirkande dhi goloe pesa mar chopo dongruok ma jo Nam Chumbi dwaro kendo madhi kawo bilionde mang'eny.
Kata kamano ne onyisogi ni obiro keto seyi e winjruok moro mobiro timo gi jo Nam Chumbi mapwodho chenrogo.
E chenrone manyien momanyogo ombulu e kidienje mag Kenya ma yande iluongo ni provins, Ruto wacho ni obiro wuoyo gi joma odak e alworago mondo gilos chenro mabiro golo piny Kenya e twech mar dhier.
Ne owacho ni Josphat Nanok ma en Gavana ma Turkana ema biro tayo chenro mag “hustler nation.”
Bang' romo gi jo Nam Chumbi, Jalup Ker chano mar romo gi jotelo mag Nairobi kae to odhi Western.
Ruto ne owacho niya ka en Kilifi: “Nyaka watim winjruok. Aikora keto seyi e winjruok ma abiro timo gi Jo Nam Chumbi e wi gik ma sirkanda biro timonegi."
Jotend Nam Chumbi nyoro ondiko list mar gik moko 18 ma gidwaro ni otemnegi. Giwacho ni listno e mise mar winjruok mibiro tim e kind jo Nam Chumbi kod Jalup Ker.
Chenro mar dongruokno mabende iluongo ni The Coast Regeneration Plan, oting'o weche kaka; chiewo kendo kembe mag loso gik moko ma yande osepodho, ohala mag nam, medo bero gik mayudore e alworano mondo okel ohala momedore sama iusogi, keto chike mag ohala ma bet ok oridre ahinya mondo oywa jo ohala, bero ohala mar welo mabiro bayo, kod loso weche pur.
Ananiah Mwaboza ma en Jabunge machon ma Kisauni ma kinde moro ne nigi migawo mar ng'ado rieko e wi weche motudore gi chik e ofis mar jalup ker wacho ni "Weche madongogi ema ne wasonyo mochopo 18."
Nenore ni chenrono okawo weche mang'eny mayudore e chenro mar dongruok ma 2030 ma ne olos gi Jumuiya ya Kaunti za Pwani e higa mar 2015.
Ruto ne owacho ni ibiro mi raia thuolo mar neno chenrono kendo chiwo pachgi.
Hassan Omar ma en Seneta machon ma Mombasa ne owacho ni jo Nam Chumbi biro goyo ombulu ne Ruto mondo obed ker mana ka oyie ni obiro timonegi weche moko ma ginyise.
Omar ne owacho niya: "Wabiro tero chenroni ne ji duto nyaka ei mieche. En chenro ma oriwo oganda duto. Kendo wamor ni jalup ker oyie ni wabiro winjore motelo e wi gik mobiro timonwa eka wayiere mondo okaw telo mar ker. Waseloso chenro mar jo Nam Chumbi e ndalo adek mokalogi."
Aisha Jumwa ma en Jabunge ma Malindi ne owacho ni jo Nam Chumbi biro timo chenro mondo giriwre gi joma biro chiwo paro e wi kaka inyalo tiek chandruoge ma ji yudo e alworano.
Jumwa ne owacho niya: "Wadwaro joma wanyalo tiyogo kanyachiel. Wabiro riwore kodi kendo wabiro neno ka ibiro chopo gigo duto ma wakwayi, to ka itimo kamano, wabiro riwi lwedo nyaka giko."
Khatib Mwashetani ma en jabunge ma Lunga Lunga ne owacho ni chenro mar dongruok ma ne omi jalup ker pod ibiro medie weche mamoko. Owacho ni chenrono ne oweyo oko gik madongo monego otimie dongruok kaka pot mogwaro kod kuonde mamoko ma meli nyalo gowoe.
Mwashetani ne owacho niya; "Ne ok awinjo gimoro amora e wi Pot ma Shimoni, to potno ema jo Kwale dwaro. Ageno ni jalup ker biro losonwa potno ka oyiere mondo obed Ker."
Jalup ker ne owacho ni chenro ma ne omiyeno ok oting'o weche duto. Oganda pod biro chiwo pachgi kae to imedoe gik mamoko monego otimie dongruok.
Ruto ma ne oromo gi jobunge 12 mag Nam Chumbi ne owacho niya, “Nyaka mi oganda thuolo moromo mar chiwo pachgi. Ibiro ter chenrono nyaka e ward kod mieche. Nikech en chenro mar raia to ok mar josiasa.”
Moko kuom jobunge machon kod jotich mosomo ne nie chokruok ma ne otimore Kilifino. Kata kamano, Salim Mvurya ma en Gavana ma Kwale to ne onge e chokruogno.
Kuom gavana mamoko abich mag alwora mag Nam Chumbi, onge kata achiel ma ne nie chokruogno.
Gavana mogwaro ywak ni Jo Od Bura ma Kaunti siko donjonegi kendo Senet rwako wechegigo. Gikwayo ni onon weche midonjonegigo kaka owinjore ma ok gi nindo konchiel.
Council of Governors (CoG) kata riwruok mar jo Gavana ywak ni idonjone jogavana gi weche matindo tindo. Giwacho ni joma owinjore ochung' ne jogavana ok ti kaka owinjore, gisemiyo ji thuolo mar donjo ne jogavana kod weche mag oyuma.
James Ongwae ma en jalup jakom mar riwruok mar jogavana ne owacho ni gidwaro yango maler ketho mapek minyalo donjnego jotelo mag kaunti.
Owacho ni ketho minyalo golgo jotij sirkal mamoko kaka jobunge e tich, gin ketho madongo ahinya kopim gi ketho minyalo golgo gavana e tich.
Ne owacho niya: “Kaka kinde medo sudo e kaka imedo donjne gavana gi weche matindo tindo. Wasechopo kama inyalo donjne gavana gi weche ma ok otudore gi tije. Ginyalo bedo chenro moro monego oluw ma ok otudore gi tij gavana kata wach moro monego ochung'ne ma ok en migawo mar gavana.”
Giwacho ni siasa ema chiko gik matimore sani, kendo Jo Od Bura gi Senet timore gi jo gavana kaka gidwaro.
Ongwae ma en gavana ma Kisii ne owacho ni riwruoge mochung'ne jogavana onego ong'e chike ma tayo gik minyalo donjnego gavana mondo ji owe tiyo marach gi chenrono.
Ne giwacho ni gibiro timo kinda mondo oluw chik e kes ma Mohamed Abdi Mohamud ma yande en Gavana mar Wajir otero e kot kotamore ni ne ogole e migawone ma onge gimomiyo.
Nenore ni nyoro Mohamud kaachiel gi Ahmed Ali Muktar manyocha ochamo muma mar donjo e ofis Gavana ne owuoyo e chokruok makende mar CoG. Ne giwuoyo e kinde mopogore opogore, kendo moro ka moro kuomgi ne olero makore e wi gik matimore e kauntigino.
Muktar ne oriwore e chokruogno e yor intanet. Mohamud to ne odhi e chokruogno achiel kachiel. Chokruogno ne otimore e ofis maduong' mar CoG man Delta House, Nairobi.
Ne okwa ji ariyogo mondo owuog e chokruogno mondo jowetegi onon wachno, nimar moro ka moro kuomgi ne oramo ni en gavana mar kauntigi kaluwore gi chik. Achiel ne wacho ni en gavana nikech doho owacho kamano, to machielo wacho ni en gavana nikech Ken Lusaka, ma en Jatend Senet ne oriwo lwedo weche ma Jo Od Bura ma kauntigi ne odonjonego Mahmud mogole e migawono kendo nolando wachno ne oganda koluwo chenro ma sirkal oketo.
Sunday Standard wacho ni gavana mag kaunti biro dhi e doho jumani mondo olernegi gik matimore kendo oyangnegi maler weche minyalo donjnego gavana migole e kom.
CoG ne owacho ni gik mosebedo ka timore ne jogavana chando chunygi, kuom ranyisi, giwacho ni gik ma ne otimore ne gavana mamoko machon kaka Mike Sonko ma ne en gavana ma Nairobi kod Ferdinand Waititu ma ne en gavana ma Kiambu, nyiso ni isando jogavana.
Ongwae ne owacho niya: "Wayie ni donjone gavana en gima oluwre gi chik kendo en gima omulo siasa. Kata kamano, chik mar sirkal ema owinjore oti e wachno."
Ne owacho niya; “Riwruokwa biro tiyo gi riwruoge mamoko mondo wane ni weche ma doho ng'ado luwre gi chik kendo weche duto motudore gi donjone gavana osir gi chik, ma ok gileng'ore konchiel."
Jotelo mag kaunti ne owacho ni chenro duto minyalo tigo e donjone gavana onego ota gi Chik mar Kenya kaachiel gi weche ma doho oyango ni inyalo donjnego gavana.
Jogavana wacho ni Jo Od Bura olokore kodgi kendo itimruok kodi mana kaka jokuoge ma raia chielo gi kite. Gisemiyo ogol gavana adek e tich, achiel ne okedo modok e tich, to jogavana mamoko pod kedo lwenyno.
CoG wacho niya, "Riwruok mar jogavana wacho ne oganda ni gidwaro ni joma sirkal oketo mondo ochung' ne kaunti obed joma ratiro, kendo giikre dwoko wach e wi migawo moro amora ma gichung'ne. Kata kamano, riwruoge mochung' ne jogavana nyaka ng'e malong'o chike matayo gik minyalo donjnego gavana mondo ji owe tiyo marach gi chenrono."
"Riwruokwa biro tiyo gi riwruoge mamoko mondo wane ni weche ma doho ng'ado luwre gi chik kendo weche duto motudore gi donjone gavana osir gi chik, ma ok gileng'ore konchiel."
Ne en kaachiel gi Sospeter Ojaamong (Busia), Patrick Khaemba (Trans Nzoia) kod Alex Tolgos (Elgeyo Marakwet).
Ne giwuoyo bang' chokruok moro ma ne gibedogo e yor intanet ma ne gitimo mondo giwuo e wi weche ma mulo kaunti. CoG onego orom kendo juma mabiro mondo giwuo momedore e wi wechego.
Ne giwuoyo ndalo manok bang' Martin Wambora ma en jakom mar CoG wacho ni joma ne ogolo Mohamud e kome kendo keto jalupne kare, ne orikni.
Jatelo ma Wajirno ne otero wachne e doho mana ndalo achiel bang' Senet yie ni ogole e tich kaka Od Bura ma Wajir ne dwaro.
Gavana manyien ne ochamo muma kendo okawo komno kata obedo ni doho ne ogolo chik ni mano kik timre.
Senet ne oyudo ni ne oketho chik sirkal e okang' malach, kendo mano en wach achiel ma ne Jo Od Bura odonjonego.
Ne ging'ado ne bura ni ne ok otiyo marach gi telo ma ne omiye.
Muraya Githaiga ma ne ochung' gi otiko mar UDA kolaro kom mar Rurii ward, mor ahinya ka en kaachiel gi joge bang' jo IEBC lando ni en ema olocho. Ne oland wachno kar kweno ma Rurii PCEA church, Kaunti ma Nyandarua. Wechego ne otimore Mei 18, 2021.
Pati mar United Democratic Alliance (UDA) osewacho nyinge jopatigi mabiro laro kom e yiero matin e konstichuensi ma Kiambaa kod ward ma Muguga. Kuonde ariyogo ni Kiambu kendo yiero biro timore Julai tarik 15.
John Njuguna Wanjiku biro laro kom ma Kiambaa, to Kamau Thumbi biro laro kom ma Muguga.
Ne oyang jogo nyoro e ofis maduong mar UDA, ma en pati mar jalup ker William Ruto.
Sama ne Veronica Maina ma en Secretary-General mar patino ne miyo ji ariyogo satifiket maggi ne owachonegi mondo gidhi giked ne patino.
Maina ne owacho niya: "Ma en otiko maber. En achiel kuom otiko maberie mogik ma jasiasi dibedgo sani.”
Ne owacho kamano nikech kaka pati ma UDA ne olocho e ward ma Rurii kendo George Koimburi ma Peoples' Empowerment Party (PEP) ne okawo kom mar bunge ma Juja.
Njuguna gi Thumbi ne mor kendo ne ginyiso ni gin gadier ni gibiro kawo kombego.
Njuguna ne owacho ni, "Ma en thuolo marwa mar nyiso ni Kiambaa en gweng' mar hustler-nation."
Thumbi ne owacho ni, "Adwoko erokamano ne jopati ma UDA nikech gitimo kaka owinjore kuom miya thuoloni kendo adwoko erokamano ne joma ne wapiemgo nikech giriwa lwedo."
Josiasa me ne nie chokruogno ne oriwo Mithika Linturi ma en Seneta ma Meru, Kimani Ichung'wa Jabunge ma Kikuyu kod nyawadgi Rigathi Gachagua ma en Jabunge ma Mathira.
Koimburi ma bende en Jabunge.
Jobunge ma omakore gi riwruok mar Tangatanga ne okwedo sirkal nikech kaka ne gitayo yiero ma Juja kod Bonchari. Giwacho ni weche ne ok odhi maber kendo onego onwo yierogo e yo mowinjore.
Ichungwa ne owacho ni, "Joma laro kombe kodwa ok onego oti kod chenro mag sirkal e yo marach kaka ne gitimo Juja, Rurii kod Bonchari."
Gachagua ne owacho ni, "Wageno ni yieroni ibiro tim e yo modimbore kendo ji biro mana wuoyo kuom gik madongo."
Linturi ne owacho ni, "UDA oyie ni loch ni e lwet oganda. Thuolo moneno Kiambaa kod Muguga en thuolo mar oganda biro tiyogo e yiero ng'at ma gidwaro miyo loch."
Pati mar United Democratic Alliance (UDA) motelne gi Jalup Ker William Ruto osegolo chenro margi mar lando patigino e piny Kenya duto kendo temo ywayo ji mondo oriwgi lwedo.
Chenrogino biro pogo Kenya e kidienje auchiel ma gibiro limo e kinde mopogore opogore.
Veronica Maina ma en Secretary-General mar patino ne olando ni gisechako kampen mar manyo joma nyalo donjo e patigi. Owacho ni gibiro timo kampenno e kindienje e Kenya mangima.
Owacho ni kaka UDA ne olocho e yiero mar Rurii Ward, Nyandarua Kaunti kod kaka Peoples Empowerment Party okawo kom mar Jabunge e yiero matin mar Juja mano omiyo giyudo mijing'o mar manyo ji mang'eny kaka nyalore mondo olar kombe e yiero mar 2022.
Owacho ni timo kamano biro miyo UDA odhi maber e Yiero Maduong' mar higa mabiro.
Ms Maina ne owuoyo nyoro e ofis maduong' mar UDA, Nairobi sama jotelo mag pati ne oromo gi joma owuok e kaunti 47 duto mag Kenya kendo madwaro chung' gi otiko mar patino. Ne giromo mondo gitim chenro e wi kaka gibiro goyo kampen.
Joma dwaro chung'go oriwo joma dwaro kombe e Od Bura mar Piny, Senet, Miyo Machung' ne Mine, (Women Rep) kod Gavana.
Ne owacho ni patino ne ong'ado mar chano mondo gibi giromga gi joma dwaro chung' gi otiko margi mondo gilernegi chike mag patino.
Maina ne owacho ni ne gileronegi gik ma patino dwaro chopo kod chike matayogi mondo giikre ne yiero ma idhi tim e gweng' e dweche mag Jun gi Julai.
Ne owacho niya, “Chokruok ne odhi maber ahinya. Ne walero ne joma wasepwodho chike mag pati, kaka patiwa yiero ng'ato, kaka ginyalo sungo pati sama gigoyo kampen, bendera ma wabiro tiyogo kaachiel gi weche mamoko madongo.”
Ne owacho bende, ni gibiroga tiyo gi chokruogego mondo gichok paro manyalo konyogi ng'eyo kaka patino onego otim kapok kinde yiero ochopo.
UDA pod loso chike mabiro tayo patigi. To gie sani, giwacho ni digiher bedo gi jolup jatelo adek, jolup jakom adek, jolup secretary general adek, jolup jakeno maduong' adek, kod jolup jacheno maduong' adek.
Josphat Nanok ma en Gavana ma Turkana kod Alice Kandara ma en MP ma Kandara bende ne nie chokruogno.
Kimunya, jal ma onge kore kata atache koro wacho ni ok obi wuok e kom bang' ka oselo Jubilee. Owacho ni ne ok owuoyo gi jo Kipipiri e wi wach wuok e kom.
Amos Kimunya ma en Jatend Joma Thoth e Od Bura fwayo weche ma ne oyudo osewacho ni kapo ni Jubilee ok olocho e yiero matin ma Rurii, to obiro wuok awuoka owuon e kom.
Kimunya wacho ni mago ne gin mana siasa ma ne owacho, kendo ne ok owuoyo gi jo Kipipiri kabe onego owe bedo Jatend Joma Thoth e Od Bura kata ooyo.
Jabunge ma Kipipirino ne osingore ni obiro wuok e kom kapo ni olo Jubilee Party e yiero matin ma Rurii Ward, man Nyandarua, thurgi.
Ne olo Peter Thinji ma ne ochung' gi otiko mar Jubilee. Ne oloye gi Francis Muraya Githaiga ma ne ochung' gi otiko mar United Democratic Alliance's (UDA) ma en pati motelne gi jalup ker, William Ruto.
Vidio moro nyiso Kimunya ka wacho niya: “An e Jatend Joma Thoth e pati mar Jubilee, kendo ma en thurwa, ok wadwar ni joma ooko biro nyisowa gima onego watim.”
Ne omedo niya, “Walouru yiero matin mar Rurii Ward gi pasent 99 mondo wami joma ooko (UDA) matemo donjo kae puonj. Nyandarua en dalawa. Ka olowa Rurii onego awe aweya tich. Ere kaka inyalo lo Jubilee Nyandarua, to anie Jatend Joma Thoth?”
Kata kamano, chieng Tich Adek, Independent Electoral and Boundaries Commission (IEBC) ne olando ni Githaiga ema oyier mondo obed MCA kata Member of County Assembly mar Rurii.
Ruto ne owacho niya, “Wadwoko ne Nyasaye erokamano nikech okonyowa loyo kombe mag Juja kod Rurii, wadwokone erokamano bende nikech kaka weche ne odhi maber Bonchari. Wapuoyo jo hustler duto nikech gikedo gi kinda mi gilocho kata obedo ni weche ne tek ahinya.”
Ruto ne omedo niya: “Wapwoyo bende joma ne opiem kodwa, koro waket pachwa e gik madongo kendo wati kanyachiel. Koro watimuru chenro e wi kaka wabiro kelo dongruok e yore yuto gi chenro mar Big 4.”
E nyasi moro ma ne otimore e dala Kanini Kega, ma en jabunge ma Kieni, ne owach ne Francis Kimemia ma en Gavana ma Nyandarua, ni one ni Jubilee ok olalo komno. Jotend Tij Sirkal mogwaro mowuok Central kod Jobunge ne nie chokruogno.
Kimunya olokore kendo owacho ni ok nyal kume nikech gik motimore e konstichuensi machielo.
Kimunya wacho niya; “Lokruoge mang'eny osetimore e weche siasa. Rurii Ward, kod konstichuensi mag Bonchari kod Juja koro ochung'ne gi jo manyien. Daher pwoyo joma oyiergo kendo kwayo jogo ma ne ok oyudo ombulu moromo mondo gigo bedegi piny. Giriw lwedo yiero mosetimore kendo girit mondo gitem kendo chieng' machielo.”
Owacho ni en gima dokwa jogo ma ne olocho e yierogo en ni gichak tich mapiyo piyo kendo gitim kaka ne gisingore ni gibiro timo.
Ne owacho ni, “Wadong' mana gi dweche 12 kama mondo otim yiero machielo. Gin gi kinde manok omiyo ginyalo mana miyo ji ogen-gi ka gichako tich sani sani.”
Ne owacho ni mondo ong'e kabe owinjore owe bedo Jatend Joma Thoth mar Jubilee nikech ne ologi e yiero adekgo nyaka owuo gi jomamoko.
“Ne ok awuoyo gi jo Kipipiri e wi wachno, to en wach mapek madwaro ni oganda ochiwie paro. Ok apar ni ginyalo kuma nikech gik motimore e konstichuensi machielo. Gikora, aneno ni jogo oseyiero joma gidwaro kendo wanyalo mana pwoyo joma ne olochogo. Nyaka wariw lwedo yiero ma oganda otimono.”
Magi timore to komachielo joma chiegni gi ker wacho ni Ker Uhuru Kenyatta iye owang' ahinya gi kaka iloyo patine e yiero mogwaro mosetimore machiegnini.
Giwacho ni i Jatelo ne owang' moloyo gi kaka ne olo Jubilee e yiero mar Rurii Ward kod yiero mar Jabunge ma Juja.
Wachore ni Ker ne osiemo mager moko kuom jotend Jubilee, kowacho ni gin ema ne gimiyo kampen mag Juja kod Rurii ok odhi maber.
Wachore bende ni Uhuru ne owuoyo gi josiasa ma en go machiegni e wi kaka jotij sirkal, ahinya ahinya mawuok Harambee House, ne ochiko polise mondo oked mager gi raia momiyo gigoyo ombulu ne pati machielo mondo ging'any ne sirkal.
James Nyoro ma en Gavana ma Kiambu okwer ni ne ok okelo tungni ma ne omiyo Independent Electoral and Boundaries Commission (IEBC) ochungo kweno ma ne dhi nyime Juja ka ne iyiero jabunge e yiero matin.
Vidio moro ma ji kowo e intanet nyiso ka Dr Nyoro yware e wach gi polise kar kweno.
Ne okwero ni ne ok oyware gi ng'ato ang'ata kendo ni ji ok ong'eyo gimomiyo ne owuoyo kaka ne owuoyo e vidiono.
Sama ne owuoyo gi Jofwamb weche Tich Adek, ne owacho ni nitie gik mane oyudo osetimore ma vidiono ok onyiso.
Jatend Kauntino wacho ni vidiono ok nyis kama weche ne ochakorego kopenjo “komisona ma ne ni kuno penjo ma ne owinjore gidwok.”
Owacho ni ne otemo yudo dwoko mag penjone to komisonago ne ok dwar winje. Mano ema ne okelo tungni.
Ne owacho niya, “Vidiono ok nyis weche duto. Ne apenjo ofisa mag IEBC penjo mayot kapok joma piem kodwa ochako goyo koko. Ne abet mos ka akwayo mondo gilerna weche moko ma ne aseneno ka timore.”
Nyoro ne owacho ni ne ok okwan ombulu duto ma ne owuok kuonde yiero ariyo ma ne jo Jubilee ng'enyie ahinya, kendo mano ne miyo ji paro ni gitemo kelo mibadhi e yiero matinno.
Owacho ni ombulu ma ne owuok Gachororo kod Jomo Kenyatta University of Agriculture and Technology ne owit e pap ma ne omiyo ji ochich.
“Ne ok wakelo tungni moro amora. Waduto wang'eyo ni jomahundu gin jomage. Ji odich ketho nyinga nono. Joma temo miena gichilo kawacho ni an jamahundu riambo, adagi wechegigo chuth. Pok natimo timbe mag mahundu kata mana e kampen meka.”
Wafula Chebukati ma en jakom mar IEBC wacho ni obiro ndiko ne Jakom Nordin Haji mondo okum gavanano kod joge nikech tungni ma ne gikelo.
Chebukati wacho ni Nyoro ne ochocho kweno ma ne timore nyoro Mang'u High School, ma omiyo okwen kendo kawuono.
Kata kamano, jatend kauntino wacho ni obiro rito mondo otiek non wachno kendo owacho ni obiro riwo lwedo dwoko mowuok e yierono.
Ne owacho niya: “Wabiro riwo lwedo dwoko mowuok kendo wabiro dhi nyime tiyo matek mondo wamed kelo dongruok e kaunti ma Kiambu.”
William Kabogo ma en Gavana machon ma Kiambu, kendo ma ne goyo kampen ne Susan Njeri Waititu ne opwoyo George Koimburi ma en ja pati mar People's Empowerment Party (PEP), pati ma pod ok ong'ere ahinya. Patino riwo lwedo jalup ker kod Moses Kuria ma en Jabunge ma Gatundu South."
Kabogo ne owacho niya; “Kaka ng'at ma ne omi thuolo mar tiyo ne jo Kaunti ma Kiambu kaka gavana kendo ng'at ma ne obedo Jabunge ma Juja kuom kinde malach, ang'eyo ni nyaka waket weche mapogowa tenge kendo wariwre mondo waduto wati kendo wakel dongruok ne raia.”
Ne omedo niya: "Nyadendi Njeri, ne wakedo matek kata kamano, jo Juja oyiero mopogore. Ajiwi ni iriw Koimburi lwedo mondo ukel dongruok ne jo Juja nikech mano e gima jaodi Francis Waititu ma yande en jabunge ma kae, to ma koro osetho ne dohero mondo otimre."
Doho owito oko kwayo mar Oscar Sudi madwaro ni ochung kes modonjnego mar keto weche mag miriambo e satifiketne.
Oscar Sudi ma en Jabunge ma Kapseret ne ok oyiene chungo kes modonjnego ni ne oketo weche mag miriambo e satifiketne mag skul.
Nyoro Doho mar Apil ne owito oko kwayo mare ka giwacho ni gionge teko mar tamo doho ma omi ratiro mar yalo kes mag joma oketho chik mondo kik giyal kes ma kamago.
Kaluwore gi Jong'ad Bura mag Doho mar Apil William Ouko, Wanjiru Karanja kod Asike Makhandia, Migosi Sudi ok tamre ni weche modonjnego ok gin adier. Gima chwanye en kaka itiyo kod chik e kesneno.
Ne ging'ado niya: “Apil ma ong'adoni ok en nikech ok oyie gi kaka ing'ado kesneno. Nenore maler e notis mar apil ma Agost 10, 2017 kaachiel gi kopi mar memorandam mar apil motud kod kwayono, ni gima omako ne apil en bura ma Doho Mamalo ne ong'ado Julai 24, 2017. Dohono ne owito oko kwayo mare ni ochung kesno. Nikech mano, waonge teko mar chungo kes man e Doho mar okil maduong'. ''
Sama ne iyalo kesno jo Ethics and Anti-Corruption Commission ne owacho ni kesneno osewinj nus, kendo joneno abiriyo kuom 14 osewuoyo.
Ma en kinde mar ariyo ma Sudi osetemo chungo kesneno, to otame.
E Kot Mamalo, Jang'ad Bura, Hedwig Ong’udi ne ong'ado ni joma ne odonjo ne Sudi ne ok oketho ratiro mage kane gidonjone ni oketo weche mag miriambo e satifiket mage mag skul mondo IEBC oyiene laro kom e yiero ma ne dhi timore Mach tarik 4, 2013.
George Koimburi, ma Kuria ne oriwo lwedo, loyo Susan Waititu ma ja Jubilee e yiero matin mar Juja
George Koimburi, ma ne ochung' gi otiko mar The People’s Empowerment Party oloyo yiero matin ma Juja. Ne oyudo ombulu 12,159, to Susan Waititu ma ja Jubilee ne oyudo ombulu 5,746.
Ne oland dwokogo Tich Adek godhiambo bang' yudo dwoko kowuok kuonde kweno duto, 184.
Kariuki Joseph Gichui, ma ne ochung' kende maonge pati, ne en namba adek kod ombulu 1,356.
Joma ne ogoyo ombulu ne tin ka gin mana 21,862, ma en pasent 18.91 mar ji 115,632 ma nigi kad mar goyo ombulu.
Ji mang'eny ne oriwo lwedo George Koimburi, jal ma ne olochono. Achiel kuom jogo ne en Moses Kuria Jabunge ma Gatundu South.
Jalup ker William Ruto ne odhi nyime gi kampen mage kolimo kuonde mopogore opogore mag Kenya kendo temo ywayo ji kod chenroge mag kelo dongruok mondo giwuog e pati ma gintie kendo giriwre kode kapok yieroma 2022 ochopo.
Dr Ruto nyoro orwako kansila machon mag Kajiado Kaunti e dalane ma Karen, kama ne owuoyoe kodgi e wi dongruok midwaro ni ochakre e gweng' kod gima ginyalo timo mondo gikony jo konstichuensi mondo ngimagi obed maber.
Jalup ker ne owacho ni, nikech kansilago gin jotelo e gweng', gin kod mgawo maduong' mar neno ni dongruok omulo ngima jogweng' duto.
Ruto ne owacho niya, “Wadwaro dongruok ma chopo ne ji duto kendo mabiro miyo jo Kenya mapiny oyud thuolo mar loso mwandu. Gikone dongruok madongogi biro bero kit ngima ji kendo biro miyo Kenya obed piny masirore owuon.”
Moko kuom joma ne nie chokruogno ne gin Jobunge kaka Katoo ole Metito (Kajiado South), George Sunkuyia (Kajiado West), Aisha Jumwa (Malindi) kod Kimani Ngunjiri (Bahati).
Jalup Ker Ruto osebedo gi chokruoge ma kamagi mokalo akwana. Ma en mana achiel kuom romogo.
Tich Ang'wen mokalo, Ruto ne owuoyo gi jo Purko Barley Growers Association ma Narok Kaunti e dalane ma Karen.
Jopurgo ne owuotho kod Jobunge moko, ne gin Lemanken Aramat, Gabriel Tongoyo, David ole Sankok kod Soipan Kudate. Ne gimiyo jalup ker list mar pek ma giyudo kod gik ma gidwaro ni otimnegi mondo eka giriwe lwedo.
Ruto ne owacho niya e intanet, “Wajiwo jopur mondo gipur gik mopogore opogore, mano biro medo yutogi kendo biro miyo ngimagi omed bedo maber. Sirkal mar Kenya kod mag kaunti biro riwore mondo gisir jopur e wachni kokalo kuom timo nonro e weche pur, tiego ji e pur kendo konyogi tiyo gi chenro mantie mondo gimed yuto maggi.”
Juma mokalo, Jobunge ma alwora mar Nam Chumbi moriwore gi Ruto ne otimo chokruok moro matin Jumapil mondo giwuo e wi dongruok ma gidwaro kapok 2022 ochopo.
Ne giwuoyo e wi chenro makende mar ohala ma ok oridie chik, kaka inyalo tim ohala e nam ma ok ochid pi kata alwora, chenro mar kaunti gero udi, kunyo kite ma nengogi tek kod miyo ji tije e pot.
Jalup ker onego olimgi e jumbe moko mabiro. Moko kuom Jobunge ma ne nie chokruogno ne gin Owen Baya, Aisha Jumwa kod Mohammed Ali.
Mei tarik 8, Jalup Ker ne oromo gi jotelo moko mag Mt Kenya mondo giwuo e wi kaka ginyalo loso chenro mopogore kendo medo dongruok ma kuno.
Ruto ne owacho ni giriwore mondo gikony ohelni matindo kendo gikony jo Kenya mapiny mondo ochung' e yoregi mag yuto.
Moro kamoro kuom kaunti 11 mag Mt Kenya ne ooro ji adek e chokruogno. Ne oyudo gisebedo gi chokruok ma kamano Masai Mara.
Ne owacho niya, "Kokalo kuom mbaka ma wadhi nyime goyo e alwora duto mag Kenya kod kidienje duto mag ohala, wageno ni tije biro medore kendo joma ngimagi ni piny biro yudo thuolo mar bero ngimagi, to mano biro tieko dhier e pinywa."
Jalup Ker osetemo tero tiende e alwora mar Western kama otemo ywayo moko kuom joma riwo lwedo Raila Odinga jatend ODM.
Juma mokalo, jotelo moriwo Eliud Owalo ma en achiel kuom joma Ruto tiyogo Nyanza ne oromo Nairobi mondo gilos chenro ma giwacho ni biro kelo dongruok e alworano.
Giwacho ni chenrogino ema gibiro keto e nyim ng'ato ang'ata madwaro ni giriwe lwedo mondo oyud telo mar ker e yiero ma 2022.
Giwacho ni ng'ato ang'ata mabiro dwaro ni giriwe lwedo nyaka kwong donj e winjruok kodgi e wi dongruok ma obiro kelo e alworano kapok kapo ni oyudo komno.
Ji mang'eny ma yande ringo koni gi koni ka gikonyo Raila ne nie chokruok ma Tich Abichno. Owalo ma ne chon jakony Raila ma jatend ODM ema ne oluongo chokruogno.
Josiasago wacho ni Ruto ne oriwo lwedo chokruogno kendo ni achiel kuom gik ma gidwaro timo en manyo yore mag ywayo jotend Nyanza mamoko mondo odonj e patigi.
Wan gi chenro bende mar ywayo jotich ma josomo mondo gikonywa loso list mar dongruok madwarore e alworawa, nimar listno ema Ruto biro tiyogo e kampen mage kobiro Nyanza.
ODM okawo kom ma Bonchari, Raila wacho ni polise owe timbe mahundu
Jatelo mar Orange Democratic Movement Party, Raila Odinga wacho ni polise onego owe timbe mahundu bang' patigi loyo e yiero matin ma Bonchari, Kisii.
Raila wacho ni gima ne otimore e yiero matin mag Bonchari kod Juja ne otimore nikech ne oti marach gi polis kendo moko kuom ofisa mag sirkal ne wang'gi tek kendo ne okalo tong'.
"Thuolo mar timo yiero en thuolo mar raia yiero ng'at ma gidwaro kod ombulu, ok kinde mar temo chenro manono mag siasa. Tij polise en ni mondo girit raia, to ok ni oti kod polis e lwenje matindo mag siasa."
Raila wacho ni kuwe mosebedoe chakre 2018 ok onego oketh gi jomahundu madwaro tiyo marach gi Mosruok mondo giketh thuolo ma ji osetiyone matek.
Eng Pavel Oimeke, ma en ja ODM ma ne ochung' e yiero matin ma Bonchari, ema ne okawo komno.
Oimeke ne oyudo ombulu 8,049, to Zepedeo Opore ma ja Jubilee ne oyudo ombulu 7,279 votes. Teresa Oroo ma ja UDA ne oyudo ombulu 6,954.
Pasent 50 mar joma nigi kad ne ogoyo ombulu. Ne gin ji 26,526.
Konstituensino ne nigi jogo ombulu mopwodh 52, 955 kod kuonde yiero 103.
Jotelo mag pati mar One Kenya Alliance, Kowuok koracham; Musalia Mudavadi ma en Jatend pati mar ANC , Kalonzo Musyoka ma en Jatend Wiper Democratic Movement Party Leader, Gideon Moi ma en Jatend KANU, kod Moses Wetangula ma en Jatend pati mar Ford Kenya. Ne chokore Mei, tarik 18, 2021 e ofis mar Kalonzo man Karen, Nairobi. Ne giromo mondo giwuo e wi gik matimore Kenya.
Jotelo mar pati mar One Kenya Alliance gie sani, loso winjruok mabiro tayo kaka gipogore telo kapo ni gilocho. Gidwaro tieko loso chenrono mondo giikre ne Yiero Maduong' ma 2022.
Musalia Mudavadi ma en jatend Amani National Congress (ANC), Kalonzo Musyoka motelo ne Wiper, Gideon Moi ma en jakom mar Kanu kendo Seneta ma Baringo Moses Wetang’ula ma en jatend Ford-Kenya ne oyudo ripot mowuok kuom komiti moro ma ne gimiyo ting' mar chano kaka patigino biro tiyo kendo neno ni weche duto luwore gi chik.
Jotelo ang'wen-go ne olando ni gisekawo okenge moko e loso patigino, kendo gidwaro ni achiel kuomgi okaw kar Ker Uhuru Kenyatta higa mabiro ka owuok e kom.
Lendo ma ne gigolo kanyachiel kendo ma ne gioro e ofise mag jofwamb weche wacho niya; “Jotelo mag One Kenya Alliance ne oromo kawuono (nyoro) mondo omigi ripot mowuok kuom komiti ma ne gimiyo migawo mar chano kaka patigino tiyo kendo neno ni osir wechene gi chik.”
Wachore ni jotelogo “mor gi kaka weche dhi,” giwacho ni Jo Kenya bende dwaro ni otiek los patino mapiyo nikech patino ema biro chopo dwachgi.”
Nikech jogo wacho ni nitie joma chano kaka patino biro tiyo, mano nyiso ni gie sani, gisechako wuoyo e wi kombe ma gibiro laro e yiero mabiro.
Jotelo ang'wen-go osewacho ni digiher chung' mondo gikaw kom mar Ker, mano nyiso ni yiero ng'ato achiel kuomgi mabiro ting'o bendech patino ok dhi bedo mayot.
Jotelogo ne owacho kinde mokalo ni gibiro kelo josiasa madongo dongo e patigi kendo mano biro miyo ng'wech mar laro kom mar ker ok bi bedo mayot.
Moko kuom jotelogo osewuoyo e kinde mopogore gi josiasa mamoko moriwo jatend ODM Raila Odinga.
Gie kindeno, jotelogo ne opwoyo Senet kuom golo e kom Mohamed Abdi Mohamud ma yande en Gavana ma Wajir. Ne ogole Wuok Tich.
Ne giwacho ni mano ne en okang' motegno e kedo lweny mar tieko mibadhi.
Gideon kod Wetang’ula ne gin moko kuom seneta 25 ma ne ogoyo ombulu ma ne siro kwayo mar golo gavanano e kom, okang' ma ne gikawono ne otieko wachno.
Jotelogo ne owacho ni ok gimoro gi bura ma Doho Mamalo ong'ado ni chenro mar Building Bridges Initiative en chenro ma chik ok osiro kendo ok nyal tiyo, mi gigeng'o ni kik tim refarendam kuom tiyo gi chik mar Constitution of Kenya (Amendment) Bill, 2020. To e wi wach Korona, jotelogo ne owacho ni onego okaw mapek ripode ma wacho ni wanyalo bedo gi kidieny mar angw'en mar masirani e dwe mar Julai.
Ne gikwayo Migawo mar Thieth mondo omed kinda mondo gipim ji mang'eny kendo gimi ji mang'eny chanjo mondo masira mar Korona kik hiny ji mang'eny ahinya.
Jotelogo ne okwayo jo sirkal ma nigi migepe mag konyo e weche ataro mondo otim kamano.
Ne gikwayo sirkal mondo otim chenro mondo okow ne jopur mapiyo piyo kodhi kod manyiwa ma sirkal odwoko nengogi chien, mondo jopur oti kodgi kinde ma koth chueni.
Tula ne omuoch kar kwano ombulu ma Mang’u High School, man e konstichuensi ma Juja bang' wach wuok ni ikwalo ombulu.
Mondo polise okuwe weche ne ochunogi riembo josiasa ma ne ni kuno.
Moko kuom josiasa ma ne polise oriembo ne gin; Gavana ma Kiambu James Nyoro, Seneta ma Murang’a Irungu Kang’ata, Moses Kuria ma en jabunge ma Gatundu South kod Ndindi Nyoro.
Bar ne oyowni kuno sama josiasa ma rori kaachiel kod joma ne ochung' ne patigi mopogre opogre wuok kar kwenono. Kombe ne owit koni gi koni otese bende ne okere e dier ot.
E vidio moro ma ji kowo e intanet, Gavana ma Kiambu James Nyoro wacho ni nyaka to kwan ombulu kaka owinjore.
E vidiono, owacho niya; “Ok wafuwo, wasenyisou gima wadwaro” to koni dwol moro ne riwe lwedo gichien chien.
Tungnino ema ne omiyo polise okawo okang' mar kweyo weche kar kwenono.
Ali Nuno ma en Kamanda ma Kiambu Kaunti ema ne ogolo chik mondo oriemb josiasa, joma riwogi lwedo kod joma ochung' ne patigo. Nikech mano, ne ochung kweno kuom seche.
Wechegi ne timore mana seche matin bang' pati mag josiasa wacho ni polise ne osando jopatigi e yiero matindo adek ma ne otimore Kenya Tich Ariyo.
Kenya ne otimo yiero matindo e konstichuensi mag Bonchari kod Juja kaachiel gi ward ma Rurii
Yiero adekgo ne obedo gi tungni kendo wachore ni polise ne osando ji maonge gima omiyo.
Pati mar United Democratic Alliance (UDA) kod pati mar ODM ne oyudo osewacho ni joma chung' gi otiko mag patigi kaachiel kod joma tiyo ne patigi ne isando gi polise.
Jalup ker William Ruto osebedo ka wacho ne jotelo ni onego gi ti gi rieko sama gikwayo mondo otim lokruok ne chik.
Ne owacho wechego mana odiechienge manok bang' jong'ad bura abich mag Doho Mamalo ketho chenro mar BBI ka giwacho ni ok oluwre gi chik.
Dr Ruto ne owuoyo ka gima jotelo nyalo loso winjruok moro manyalo riwo piny kendo omi ji odag gi kuwe. Ne owacho wechego ka en e dalane ma Karen.
Ne owacho niya; “Kata obedo ni wapiem, onego wabed gi winjruok mamiyo Jo Kenya oti kanyachiel.”
Jalup ker ne ojiwo jotelo ni giket motelo weche manyalo konyo Kenya nikech gie sani, Jo Kenya nyagore gi pek mang'eny kendo owinjore okonygi.
A e chakruok, Jalup ker William Ruto ne okwedo ayanga wach loko chik kata Constitution of Kenya (Amendment) Bill, 2020. Omiyo ne odwoko erokamano maduong' ne jong'ad bura ma ne oketho chenrono mana dakika matin bang' lendo ma ne obwogo jino.
Kane owinjo lendo mar Doho Mamalono ne owacho niya e intanet; “Nitie NYASAYE e polo mohero Kenya matamre ginono. Opak nying NYASAYE nyaka chieng'.”
Pati mar One Kenya Alliance owacho ni ok gimor gi kaka Doho Mamalo ong'ado kes mar BBI kata BBI Constitutional Amendment Bill.
Jotelo mag patino ma gin; Kalonzo Musyoka, Musalia Mudavadi, Moses Wetangula kod Gideon Moi ne owacho ni Jo Kenya onego ohore mos kendo girit apil mosemak odhi nyaka giko.
Juma mokalo, Doho Mamalo ne oketho chenro mar refarendam mar BBI mi giweyo weche chenrono e mudho.
Jong'ad Bura ma ne oriwo, Joel Ngugi, George Odunga, Jairus Ngaah, Teresia Matheka kod Chacha Mwita ne oyie gi kwayo mar ji aboro ma ne wacho ni nitiere gik moko e chik mag Kenya madwarore ahinya kendo ok nyal lok.
Kotno ne owacho ni joma ne ochung' ne chenro mar BBI kod komiti ma ne chwale ne ok onyiso raia weche mochuno kendo madongo kaka onyis e chike matayo kaka owinjore olok chik kapo ni itime kaluwore gi kwan mar joma dwaro ni oloke.
Dohono ne owacho ni chik ok oyiene Ker loko chik mar piny. Omiyo ok nyal yiene kata ka owuondore ni gima odwaro timo en mana kelo winjruok e piny.
Kata kamano, jotelo ang'wen-go ne owacho ni gigeno ni dohono biro timo gima Jo Kenya dwaro.
Ne giwuoyo bang' chokruok moro ma ne gitimo chieng' Tich Ariyo.
Ne giwacho ni chokruok ma ne gitimono ne en ni mondo omigi ripot e wi chenro ma dhi nyime mar neno ni chenro mag patigi duto luwre gi chik mondo sirkal opwodhe.
Ne giwacho ni gimor gi kaka weche ne dhi, kendo ni Jo Kenya rito gi siso mondo otiek chenrogo nikech patino biro chopo dwachgi mag kinde mabiro.
Jotelogo ne owacho ni onego okaw mapek ripode ma wacho ni kidieny mar ang'wen mar masira mar Korona nyalo biro e dwe mar Julai, mi gikwayo Migawo mar Thieth mondo omed kinda mondo gipim ji mang'eny kendo ji mang'eny oyud chanjo mondo masira mar Korona kik hiny ji mang'eny ahinya.
Jotelogo ne oywago kaka ataro osekelo chandruoge madongo Kenya duto kendo omiyo ji owito ngimagi kod mwandu mang'eny. Ne gikwayo jo sirkal ma omi migawo mag konyo e wechego mondo otim mapiyo kaka nyalore mondo gires weche.
Bende ne gikwayo sirkal mondo okow ne jopur mapiyo piyo kodhi kod manyiwa ma sirkal chiwo gi nengo mayot, mondo gi ti kodgi sama koth pod chueni.
Gikone, jotelogo ne opwoyo Senet kuom golo Gavana ma Wajir e tich. Ne giwacho ni senet okawo okang' motegno mar tieko mibadhi kod wang' teko e kaunti mag Kenya.
Ji dhi nyime lwaro ombulu e yiero matin miyieroe Jobunge e konstichuensi mag Juja kod Bonchari.
Magi timore sama Independent Electoral and Boundaries Commission ikore mondo giland dwoko mag yiero matin adek ma wachore ni gin dwoko mabiro nyiso kama jo Kenya oketoe jotelo adek madongo mag siasa; Ker Uhuru Kenyatta, Jalup ker William Ruto kod Jatend ODM Raila Odinga.
Yiero matin bende dhi nyime e Ward ma Rurii Ward, e Kaunti ma Nyandarua, kama pati mar Jubilee rakore gi pati mar United Democratic Alliance (UDA).
Wachore ni e kaunti ariyogo jo go ombulu ne osechako pango lain saa 11 mokinyi.
Riwruok mar yiero ne oyawo kar yierono dakika matin bang' saa 1 mokinyi.
E yiero ariyo matindogo, moro kamoro kuom pati ma ne piemgo ne wacho ni gin ema polise ne sandogi. Ne gitimo kamano mondo onere ni gin ema ohergi kod ji mang'eny.
Kata kamano, e yiero mar Bonchari, pati adek rakore; Jubilee ma en pati mar Ker Uhuru Kenyatta, ODM ma en pati mar Raila Odinga kod pati mar UDA, motudore gi jalup ker William Ruto.
Pati mar Jubilee rakore gi Ndung'u Koimburi, ja People's Empowerment Party kendo ng'at Moses Kuria, Jabunge ma Gatundu South.
Kom jabunge ma Juja ne odong' nono bang' tho mar Francis Waititu, ma ne en Jabunge ma kuno. Kansa mar obwongo ema ne onego Jabungeno. Ne otho MP Shah Hospital, Februar 22, 2021.
Waititu ne ochung' molocho gi otiko mar Jubilee e Yiero Maduong' mar 2017. Ne oyudo ombulu 66,190.
Kaluwore gi IEBC, konstichuensi ma Juja nigi jo go ombulu 114,761 mopwodh.
E Yiero Maduong' ma 2017, pasent 80 mar jo go ombulu mopwodh e alworano ne ogoyo ombulu. Jo Kenya 91,801 ne ogoyo ombulu e alworano.
Ne opwodh ji 11 mondo olar kom.
Kom ne odong' nono Bonchari bang' tho mar Jabunge Ooro Oyioka.
Moko kuom pati ma oketo joma chung' e yiero matinno, bang' tho Jabunge John Oroo Oyioka gin kaka; Jubilee ma koro nie loch, ODM, UDA kod Maendeleo Chap Chap .
UDA oketo Teresa Bitutu ma en chi Jabunge ma yande othono, Pati mar Raila to oketo Pavel Oimeke, to Jubilee oketo Zebedeo John Opore ma en Jabunge machon.
Alwora mar Gusii ong'ere gi tim mar yiero joma wuok e pati matindo tindo ma ok ong'ere, kendo weyo jopati madongo dongo ka neno e kor yamo.
Kata obedo ni ODM ne oloyo kom Gavana kod kombe mag seneta kod mar miyo machung' ne mine. Ne giwuok gi lwetgi nono kodok korka Jobunge. Ne ok giloyo kata mana kom achiel mar Jabunge e yiero mar 2017.
Konchiel, ODM dwaro ni giloch Kisii nimar ikwano Kisii kaka kar ODM.To komachielo, wachore ni Matiang’i kedo mondo Pati ma Jubilee oloch mondo oriwe lwedo e alworano.
Ker Uhuru Kenyatta oling' thi, kendo ok owuo e wi kes ma Doho Mamalo ne ong'ado e wach Building Bridges Initiative (BBI), osiepene chano okang' ma gibiro kawo mos nikech ok gidwar wach.
Chenro mar BBI ne ochakore gi Mosruok ma ne otimore e kind Ker Kenyatta kod jatend ODM Raila Odinga. Ne gi Mosre mondo giriw jo Kenya obed e achiel. Parono ema ne onyuolo wach loko Chik ma 2010. Jotelo madongo mag pati mag siasa ne oriwo wachno lwedo. Ne giriwo, Kalonzo Musyoka (Wiper), Musalia Mudavadi (ANC), Moses Wetangula (Ford Kenya), Charity Ngilu (Narc) kod Gideon Moi (Kanu).
Jong'ad bura ma Doho Mamalo Joel Ngugi, George Odunga, Jairus Ngaah, Teresia Matheka kod Chacha Mwita ne owacho ni chenro mar BBI ok luwre gi chik mar Kenya. Wachno ne ogoyo josiasago nyang'eng' nimar ne ok gipar ni inyalo wit wachgino oko. Koro ging'wony kendo gitero weche mos.
Nenore ni Raila, Kalonzo, Mudavadi gi Wetang'ula fwenyo ni seche dhi ka mayogi wang'gi. Kinde moket mar tieko chenro mar BBI dhi ka rumo, kendo odong' mana dweche 14 chop Yiero Maduong'. Giluor ni dipo ka gilalo thuolo mar timo refarendam mar loko chik.
Jatelo mar ANC osekwayo ni riwruoge mopogore opogore mag Kenya mondo orom mondo ginon kendo wach BBI. Kata kamano, owacho ni ok onego ochun ni mano otimre kapok Yiero Maduong' maluwoni otimore.
Mudavadi ne owacho niya: "Bed ni giloyo apil kata ooyo, ng'eny gik ma Chik BBI ok bi timore kapok Yiero Maduong' ma higa mabiro ochopo...kuom ranyisi, ok wanyal bedo gi konstichuensi 70 kapo ni ok otiek timo refarandam chop Agost 2022.
Jatend ANC wacho ni ochak manyien chenro mar loko chik kendo ji oluw kaka Doho Mamalo ong'ado.
Owacho ni nyaka bed ni nitie gima ber manyalo wuok e kes ma Doho Mamalo ong'ado, omiyo Jo Kenya owinjore ochak mbaka manyien ka giluwo chenro mar Inter-Parties Parliamentary Group kata IPPG ma 1997.
Mudavadi wacho ni, "Ok onego owit oko chenro duto mar BBI, nitiere mana lokruoge matin monego otim kuome kae to bedo chenro maber."
Raila ema ne okwongo wacho kaka osin gi Doho Mamalo ong'ado kesno kendo ne owacho ni odhi tero wachno e Doho mar Apil.
Raila ne owacho niya; “Wabiro tero wachni e Doho mar Apil. Wabiro nyisogi gimomiyo waparo ni Doho Mamalo ne ok ong'ado kesni kaka owinjore. Wabiro timo kamano gi paro maliw kendo wabiro miyo jong'ad bura luor kaachiel gi kot mag pinywa.”
Kata kamano, ne owacho ni bura ma ne ging'adono ne onyiso ni gichayo Ker, kendo gichayo migawo mar Ker.
Jatend ODM ne owacho ne jogo ma ok mor gi bura mong'adno mondo gidikre kendo kik gidonjre gi jong'ad bura achiel kachiel, bende kik gidonjre gi doho.
Raila ne owacho niya: "Nyaka wami luor kes ma ging'adono kendo wang'e ni gin gi ratiro mar ng'ado bura kaluwore gi kaka giwinjo chik.”
Ker Kenyatta tiyo gi Paul Kihara ma en Atoni Jener kod Ken Ogeto ma en Solicitor General, kata jal ma nono kes duto motudore gi sirkal.
Atoni Jener osetero notis mar apil e Doho mar Apil, kendo osekwayo kidienje moko mag Doho Mamalo, kaka Doho Mar Chik mar Kenya kod kidieny mar Ratiro mag Dhano mondo gichung kesno.
Ahmednassir Abdullahi neno ni Raila ok onego oter wach BBI e Doho mar Apil.
Nyalo bedo ni Raila owinjo paro mochiwno. Oyueyo Watamu, Kaunti ma Kilifi, podi ok oyiero grup mar okinde mabiro loso apilno.
Nyoro eka Kalonzo ne ohango wuoyo e wi bura ma Doho Mamalo ne ong'ado. Ne owacho ni Jo Kenya onego omi chik luor kata obed ni ok giyie gi bura ma ong'adno.
Jatend Wiper ne owacho ni kata obedo ni Jo Kenya mang'eny ok omor gi kes mong'adno, nyaka gimi luor kidieny mar sirkal ma ochung'ne weche mag chik, kata Judiciary.
Wach Maliet Ka Pas
Kalonzo ne owacho niya: "Bende akwayo Jo Kenya duto ni giluor chenro moseket, kendo gimi Judiciary luor. Ok en tim rieko kendo onge gima wakonyo sama wakidhore gi Judiciary nikech bura ma Doho Mamalo ong'ado. Kata ka jomoko kuomwa ok oyie gi weche moko mowach e kes maliet kapasno, podi wanyalo dimbore.
Jatend Wiper ne owacho ni nyaka ne kwong los chik mar Kenya e romo mar Lancaster House Conference, wach loko chik ok osegabedo mayot.
Wetang'ula siemo Jo Kenya ni giwe yanyo jong'ad bura abichgo.
Ne owacho niya, "Jotel ma ok mor gi bura mong'adno onego ong'e ni nitiere kidienje mopogore opogore mag doho. Gin thuolo tero kesno e Doho mar Apil.”
Jatend Ford-Kenya ne owacho ne josiasa ni giwe yanyo jong'ad burago.
Golo Mohamud e kom: Gavana ma Wajir kwayo jo senet mondo onyise ng'wono.
Gavana ma Wajir Mohamed Abdi Mohamud ne okwayo Jo Senet mondo ging'wonne bang' komiti makende mar senet wacho ni onego ogole e kom mana kaka Od Bura ma Wajir ne okwayo. Ne giwacho ni otim kamano nikech ne oyud ni gavanano ne oketho chik e okang' malach.
Kane owuoyo e nyim Senet, Mei tarik 17 kapok Jo Senet ogoyo ombulu mar gole e migawone, Gavana Mohamud ne okwayo Jo Senet mondo ginyise ng'wono kendo gimiye thuolo mar tiyone Jo Wajir.
Mohamud ne owacho ni nyalo bedo ni oketho chik, kata kamano, ok dibed ni oketho chik e okang' maduong' ahinya king'iyo gik mosetimo kuom higni ang'wen mosebedogo e kom.
Ne owacho niya; “Daher kwayo Jo Senet mondo gibed gi chuny mang'won kendo kik gigola e kom ka ging'iyo mana weche nyakonchiel. Akwayou ni mondo umiya thuolo mondo ati ne jowa.”
Kodok korka weche e kidieny mar thieth, wachore ni Mohamud ok osechiwo gik madwarore kendo mano osemiyo ji mang'eny olalo ngimagi. Gavano to wacho ni nyaka ne ochak tich higni ang'wen mokalo, osegero dispensari 50 kendo oseng'iewo ambyulens mogwaro.
Ne owacho niya: “Wasegero kuonde thieth mokalo 50 Wajir duto e higni ang'wen mosekalogi, kendo ward ka ward ni kod dispensari achiel kata mokalo kanyo. Bende, ne wang'iewo ambyulens momedore, gie sani 16 tiyo.”
Ne owacho ni ofisa manie migawo mar thieth ma Wajir osegolo ripot moting'o weche moromo e wi chal mar weche thieth kuno, kendo giwuoro gimomiyo ing'iyo mana weche kaka jenereta masiko kethore mondo odonjnego.
Owacho ni Wajir osebedo gi chandruok mag stima kuonde mang'eny nikech gitiyo kod jenereta.
Ne oywak ni “Chenro mar sirkal mar ywayo stima kata national grid, podi ok ochopo Wajir. Omiyo watiyo gi genereta maringo gi mo, kendo mano ema omiyo gisiko gikethore.”
Gavana Mohamud ne oywak ni ging'wonne nimar kuom weche 17 ma ne odonjnego, en mana wach achiel ma osir, kendo mano nyiso ni weche mamoko ma odonjnego gin weche matindo tindo.
Komiti mar Senet ne owacho ni ogol Gavana Mohamud e tich nikech oketho chik e okang' malach.
Komiti ma ne jokom mare en Seneta ma Nyamira Okon’go Omogeni, ne oyudo ni Jatelo ma Wajir ne oketho chik e okang' malach nikech ne oketho chik maluwogi; County Government Act, kata Chik mar Od Bura ma Kaunti, Public Procurement Act kata Chik mar Ng'iewo Gik Makonyo Raia , Asset Disposal Act kata Chik Matayo kaka Onego Oti gi Mwandu Sirkal, kod Public Finance Management Act, kata Chik Matayo Kaka Onego Oti gi Pes Sirkal.
Kata kamano, komitino ne owito oko weche ma ne odonjnego gavanano ni otiyo marach gi migawone kendo ni otimo timbe madongo ma ok owinjore gi jatich sirkal. Ne giwacho ni Jo Od Bura ma Kauntino ne ok osiro wechego malong'o.
Kawuon godhiambo ema ibiro go ombulu mogik mabiro nyiso ka be ibiro gole e migawone kata ooyo.
Ne ogol Mohamud e kom Tich Ariyo, April tarik 27, bang' Jo Od Bura 37 goyo ombulu mar gole to 10 goyo ombulu matamre wachno.
Jo Senet chungo romo kuom dakika 15 bang' Gavana Mohamud bedo matuwo.
Ne ochuno Jo Senet chungo chokruok kuom dakika 15 kinde ma ne igoloe Gavana ma Wajir Mohamed Abdi Mohamud e kom, nikech gavanano ne obedo matuwo dakika matin kapok ochak yal kesne.
Jatend senet, Kenneth Lusaka ne ochungo chokruogno kuom dakika 15 bang' okinde mariwo Gavana Mohamud lwedo kwayo kamano.
Mei, tarik 17 kane Ndegwa Njiru ma ne otelo ne okindego kwayo Jo Senet mondo omigi thuolo matin, ne owacho ni Gavana Mohamud obedo matuwo dakika matin kapok ochak kesne to koro odhi maber.
Ne owacho niya: “Ne awuoyo kode dakika matin kapok ochak yal kesne. Ne oyudo obedo matuwo matin kata kamano odhi maber sani kendo en e yo obiro, omiyo akwayo ni umiye dakika 10 kata 15.”
Sama Njiru ne kwayo Jo Senet mondo omigi thuolo matin ne owacho ni gavanano ema ne nigi kes kendo en ema owinjore owuo.
Ne owacho ni ibiro mi Gavana Mohamud gimoro dakika abich mondo owuo kapok okil makore owacho wechegi mogik.
Ne owacho ni, “Kochopo achopa ni i, ibiro miye dakika abich mondo owach makore kae to okindene biro tieko gi weche momedore.”
Kipchumba Murkomen, Seneta ma Elgeyo Marakwet ma ne riwo lwedo kwayono ne owacho ni ng'ato ang'ata nyalo bedo matuwo to moloyo sama ochomore gi wach kaka mae.
Murkomen ne owacho niya, “Ok kaw ng'ato giwuoro ni ng'ato nyalo bedo matuwo e kinde matekgi, wamanyuru Chik Od Bura manyalo yienwa mondo wachung chokruogni.”
Ne oyudo komiti mar senet oseng'ado ni ogol Gavana ma Wajir Mohamud e tich nikech oketho chik e okang' malach.
Komiti ma ne jakom mare en Seneta ma Nyamira Okon’go Omogeni, ne oyudo ni Jatelo ma Wajir ne oketho chik e okang' malach nikech ne oketho chike maluwogi; County Government Act, kata Chik mar Od Bura ma Kaunti, Public Procurement Act kata Chik mar Ng'iewo Gik Makonyo Raia , Asset Disposal Act kata Chik Matayo kaka Onego Oti gi Mwandu Sirkal, kod Public Finance Management Act, kata Chik Matayo Kaka Onego Oti gi Pes Sirkal.
Kata kamano, komitino ne owito oko weche ma ne odonjnego gavanano ni otiyo marach gi migawone kendo ni otimo timbe madongo ma ok owinjore gi jatich sirkal. Ne giwacho ni Jo Od Bura ma Kauntino ne ok osiro wechego malong'o.
Jo Od Bura ma Kaunti ma Wajir ne owacho ni gigolo Gavanano e kom nikech ne otiyo gi pesa e yo ma ok owinjore, ne otiyo marach gi migawone kaka jatij sirkal kendo ni ne oketho chik.
Ne giwacho ni gavanano ne oketho namba 235 mar Chik mar Kenya, Chik mar Sirkal ma Kaunti kod Chik Matayo Jotij Sirkal kuom siko ka oloko kuonde ma ofisa mag kaunti tiyoe.
Jo Od Bura mag kaunti aboro mag Central wuoyo e wi ber ma Jo Central ok bi yudo kapo ni Doho mar Apil ok oloko bura moseng'ad ne chenro mar BBI .
Chieng' Wuok Tich, ka gin Nyeri, jokom mag Justice and Legal Affairs Committees (JLAC) mag od bura ne owacho ni kaluwore gi chenro mar BBI, alworagino ne dobedo gi konstichuensi 17 manyien.
Jo Od Burago ne owuok e kaunti mag Nyeri, Nakuru, Tharaka Nithi, Muranga, Meru, Laikipia, Kiambu kod Embu. Ne giwacho ni giriwo lwedo lokruoge mitimo ne chik, ka giwacho ni lokruogego ne dhi miyo gibed gi joma ng'eny machung'negi e siasa mag kaunti kod mag Kenya duto.
Julia Wanjiku ma en jakom mar Nyeri JLAC ne owacho niya: "Chenrogo ne dhi konyo alworawa chopo demokrasi kaka dwarore. Ne idhi pog mwandu kaka owinjore. Kowacho ni kwano ma ne dhi tiyo en ombulu achiel, ng'ato achiel, siling achiel."
Ms Wanjiku ne owacho ni ute bura ne otimo chokruoge mokalo 150 gi raia kendo raia ne oriwo chenro mar BBI lwedo.
Stanley Karanja (MCA Naivasha East) ma en jakom mar Mt Kenya JLAC ne owacho ni chenro mar BBI mar bedo gi Ward Development Fund kata Pesa mar Ward mag Timo Dongruok, ne dhi miyo gibed gi dongruok e alworano.
Ne owacho niya, "Gie sani jogavana ema ng'ado ni gin ward mage mitimoe dongruok, nikech mano, nitie ward ma ok timie dongruok. Chenro mar BBI ne dwaro walo tenge pes ward, kendo gi mi moro ka moro kuom wardgo milion 20 mar timo dongruok."
Karanja ne owacho ni alwora mar central Kenya ok bi yudo gimoro bilion 55, nimar idwaro med pesa mimiyo kaunti gi kind pasent 15 kod pasent 35.
Owacho ni, "Pesagi dokonyowa timo dongruok e yore thieth, yore pur kod loso nderni."
Owacho ni Kaunti ma Nakuru ne dhi konyore nikech ne idhi medgi konstichuensi mogwaro.
Ne owacho ni "Kaunti ma Nakuru di ne omedne konstichuensi abich kendo mano dine omiyo giyudo pes timo dongruok kendo ne digibedo gi joma oromo ma chung'negi e od bura ma kaunti."
Micheal Karuma ma en Ja Od Bura ma Mwiyogo Kaunti, ne owacho ni kot onego oket e paro ni raia ne oriwo lwedo ahinya chenro mar BBI kendo ne gijiwo Jo Od Bura mondo oriw lwedo wachno e od bura mag kaunti.
Ne owacho ni, "Doho mar Apil onego owit oko bura ma Doho Mamalo ne ong'ado mondo gitim kaka raia dwaro nimar raia ne ochiwo pachgi e chokruoge ma jo od bura ne otimo kodgi."
Komiti mar Senet oyie ni owinjore ogol Abdi, Gavana ma Wajir e tich.
Kata kamano, komitino ne owito oko weche ma ne odonjnego gavanano ni otiyo marach gi migawone kendo ni otimo timbe madongo ma ok owinjore gi jatich sirkal. Ne giwacho ni Jo Od Bura ma Kauntino ne ok osiro wechego malong'o.
Senet dhi ng'ado wachno mogik Wuok Tich godhiambo.
Ne giwacho ni gavanano ne oketho namba 235 mar Chik mar Kenya, Chik mar Sirkal ma Kaunti kod Chik Matayo Jotij Sirkal kuom siko ka oloko kuonde ma ofisa mag kaunti tiyoe.
Ne giwacho bende ni oketho chike ariyo; Public Procurement Act kata Chik mar Ng'iewo Gik Makonyo Raia kod Asset Disposal Act kata Chik Matayo kaka Onego Oti gi Mwandu Sirkal.
Senet 28 ne ogoyo ombulu mondo onon wach gavanano gi komiti. Seneta 14 to ne ogoyo ombulu ni onone gi senet mangima, to seneta ariyo ne ok ogoyo ombulu.
Okong’o Omogeni ema ne en jakom mar komitino, jalupne ne en Susan Kihika ma en seneta ma Nakuru e Komitino ma oting'o ji 11.
Komitino ne obedo gi romo chakre Tich Adek, Mei 12 nyaka Tich Ang'wen Mei 13. E giko juma ne gindiko ripot margi.
Ne oter ripodno e senet, e romo makende mar senet Wuok Tich, Mei tarik 17.
Jo Od Bura wacho ni Doho Mamalo otimo marach kuom ng'ado ni chenro mar Building Bridges Initiative (BBI) ok nyal tiyo nikech ok oluwre gi chik.
Victor Kareithi ma en Ja Od Bura mar Meru kendo jakom mar Jo Od Bura ne owacho ni ok omor gi bura ma ne ong'adno.
Mr Kareithi ne owacho ni bura ma Dohono ong'ado chalo mana ka gima gimayo Jo Kenya ratiro margi mar timo lokruok e chik.
Jong'ad Bura ne owacho ni chenro mar BBI ok okel gi Mosruok, en chenro ma raia ema dwaro.
Ne giwacho ni, “Bura ma ging'adono nyiso ni ok ging'eyo ni Chik mar Kenya en gima inyalo lok sa asaya mondo ochop dwaro kod gombo mag raia.”
Jo Od Burago ne owacho ni ne ok owinjore owach ni Independent Electoral and Boundaries Commission (IEBC) onge kwan mar komisona ma chik dwaro kendo ok ginyal timo refarendam. Nimar moko kuom jokomisona ne oweyo tich.
Jong'ad bura ne orucho gik moko duto ma ne IEBC otimo. Giwacho ni IEBC ne ok oluwo chik.
Ne owacho niya; “Gima kawowa giwuoro en ni jong'ad bura oyie ni IEBC nyalo tiyo to komachielo ok onyal tiyo nikech chik moro mar riwruokgi wacho ni komisona nyaka bed abich mondo eka giti. Nenore maler ni jong'ad bura omiyo chik mar riwruok pek maduong' moloyo Chik mar Kenya.
Jo Od Burago ne owacho ni jong'ad bura ne otimo marach ng'ado ni chenro mar BBI ne ok oriwo ji duto.
Chieng' Tich Ang'wen, jong'ad bura ne owacho ni timo lokruok e Chik mar Kenya nikech joma ng'eny dwaro lokruokno, en gima raia ema timo to ok joma nie loch.
Ne giwacho ni joma ne omi migawo mar loso chenro mar BBI ne ok opwodh gi chik.
Jong'ad burago ne ong'ado niya, “Bura ma wang'ado en ni, nikech BBI ok opwodh gi chik, Komiti mar Chano Kaka BBI biro tiyo kata Steering Committee on the Implementation of the Building Bridges kaachiel gi Ripot mar Joma omi Migawo mar Loso Chenrono kata United Kenya Taskforce Report, onge ratiro mar timo gimoro amora manyalo miyo otim lokruok e Chik mar Kenya.
Kareithi ne owacho ni jotelo duto ma ne wachno mulo ne osewuoyo gi raia e wi lokruogego, mi giyie, kendo jo od bura mag kaunti kod Od Piny Owacho ne oyie ni otim lokruogego.
Ne owacho niya, “Joma ochung' ne sirkal ne onyiso raia ber mar lokruogego, kendo raia ne orwako wach loko chik mi raia milion adek ne oketo seyi margi kaka chik dwaro, mi Od Piny Owacho oyie gi lokruogego. Ber keto e paro ni kane pok ji oriwo wachni lwedo, riwruoge mag sirkalgi ne obedo gi chokruoge moriwo Kenya duto kod mag kaunti mokalo 100. Ne omi raia thuolo mang'eny mar chiwo pachgi e chokruogego.”
Sama joma riwo lwedo chenro mar BBI dhi e Doho mar Apil kawuono, Jo Od Bura wacho ni kapo ni Dohono ok oketho bura ma Doho Mamalo ne ong'ado, Jo Kenya biro dhi asara nikech ibiro dhi nyime miyo kaunti pasent 15 mar yuto mar sirkal, to chenro mar BBI ne dwaro ni omigi pasent 35.
Ne owacho niya, “Pek mabedoga e luwo chik mar Pogo Yuto mar Piny ne Kidienje Duto mag Sirkal kata Division of Revenue Bill biro siko. Ibiro pog kaunti pesa kiluwo chik mar Allocation of Revenue Acts. Omiyo sirkal mag kaunti biro siko ka moko ma ok ginyal tiyo nikech nok mar pesa.
Ne gimedo ni ward 1,450 mag Kenya ok bi yudo pes Dongruok mar Ward kata Ward Development Fund kapo ni oketh chenro mar BBI.
Kinda mar ywayo ji odonj e pati mar UDA medo mako mach, ka koro ji keto wengegi e kombe mag telo ei patino.
Siasa mag Rift Valley dhi bedo gilokruoge madongo nikech jobunge man kor jalup ker William Ruto manie pati mar Jubilee iikore mar wuok e patino kendo donjo e pati mar United Democratic Alliance (UDA) ka pok Yiero Maduong' ma higa mabiro ochopo.
The Standard on Sunday ne owacho ni jogavana, joseneta, jobunge gi jo Od Bura mag kaunti manyo kaka digiyud kombe e pati manyienno, gidwaro ni oyiergi kendo kod otiko mar patino kata gilo joma gibiro piemgo ka gitiyo gi otiko mar patino.
Lokruoge mag siasagi timore nikech weche ok dhi maber ahinya e kind Ker Uhuru Kenyatta kod Ruto. Jo Rift Valley ne ohero ji ariyogo ahinya mi ne giloyo yiero mag 2013 kod 2017.
Ruto ne owacho ni onyalo wuok e pati mar Jubilee mi odhi e pati mar UDA. Jakom mar patino en Johnstone Muthama. Nenore ni jopatino laro telo mar patigino e kindgi, kendo wachore ni moko kuom joma riwo jalup ker lwedo ok mor gi kaka weche dhi.
Nyocha, Kimani Ngunjiri ma en jabura ma Bahati ne owacho ne The Sunday Standard niya; “Wang'eyo ni nitie joma dwaro pogowa, giwuotho koni gi koni ka ginyiso ji ni jalup ker oyienegi mondo gichik gik matimore e pati mag UDA e kaunti. Giseketo ji mondo omak migepe sama ji rito yiero.”
Jabungeno, ma jakor Ruto motegno, osebedo kaluongo grube mag jodongo, jotelo mag youth kod mine e dalane ma Bahati. Owuoyo kodgi e wi ber mag UDA kod chenro mar ‘wheelbarrow’ ma en chenro motudre gi ‘Hustler Nation’ mar Ruto.
UDA dhi nyime gi chenrone mar manyo joma donjo e patigi e dweche ariyo maluwogi mondo giikre ne yiero. Komachielo Migosi Ngunjiri ne osiemo matek joma loko ohala gi siasa madwaro kawo telo chakre e mieche.
Ne owacho ne Migosi Muthama ni one ni weche mag pati itimo e ler sama pod imanyo ji mondo odonj e pati.
Samson Cherargei ma en Seneta ma Nandi ne owacho ni jotelo mag alworano osewinjore ni UDA e pati ma gibiro larogo kombe e Yiero Maduong' mabiro. Jotich mag UDA osetiego joma ochung' ne ndiko nyinge joma donjo e pati. Gitimo kamano e websait moro mibiro tigo e ndiko nying ji.
Cherargei ne owacho niya; “Wamor gi kaka weche dhi. Joma ochung' ne ndiko nyinge joma odonjo e pati biro manyo joma nyien e yor intanet nikech masira mar Korona. E kaunti ma Nandi kende, wadwaro yudo ji mokalo 300,000.”
Cornelly Serem, jabunge ma Aldai ne owacho ni weche siasa lokore e alworano kaka ji ochomo yiero manyien.
“Waloso dala manyien bang' podho mar Jubilee. Gie sani, wandiko nying joma donjo e pati, kae to wabiro chako gi yiero e mier. Jotelo duto biro riwore.”
Paul Kiprop jal mochung'ne weche UDA Uasin Gishu ne onyiso ji ni kik giluor ni ok tim ne ji duto marom e pati manyienno.
Owacho ni joma ochung' ne weche patino gie sani, ochiwore achiwa kendo gitimo kamano mondo giyud joma riwogi lwedo mondo pati obed motegno kapok yiero ochopo.
Mr Kiprop ne owacho niya: “E kaunti ma Uasin Gisu, Jabunge ma Soy, Caleb Kositany kod nyawadgi Oscar Sudi, Jabunge ma Kapseret tiyo matek ne pati mar UDA. Podi wan kod pek e yore mag pesa kendo wakwayo joma riwo UDA lwedo mondo odhi nyime sire.
Rift Valley–ma kinde moro ne en gweng' mar Kanu –osebedo ka riwo lwedo pati mag siasa mopogore opogore e higni piero ariyo mosekalogi.
Ne giriwo ODM lwedo e higa mar 2007, e higa mar 2013 ne giriwo URP lwedo, to e higa mar 2017 ne giriwo Jubilee lwedo.
Kiprop ne owacho niya: “Gima miyo ji loko pati en ni ji ok genre kendo joma telo ne pati ok chung' e wach achiel. Dikoro ok wamany joma donjo e pati mar UDA ka dine Jubilee ochung' gi gima ne ne giwacho kendo gitimo kaka ne ji owinjore.
Mr Sudi, ma en achiel kuom joma riwo jalup ker lwedo ahinya, ne owacho chon ni chop Yiero Maduong' mar 2022 , Rift Valley duto biro bedo kor Ruto.
“Ji te ohero chenro mag UDA nikech en pati mabiro dhi maber. Joma here medore pile ka pile. E dweche abich mabiro noyud ka wan mabor ahinya.”
E Kaunti ma Narok, Johana Ngeno, ma en jabunge ma Emurua Dikir, ne owacho ni kata obedo ni ne oyiere gi otiko mar Kanu, ka kinde ochopo obiro riwore gi UDA ma ok oparo diriyo.
Ji te ong'eyo ni ka kinde ochopo wabiro dar mondo wariwre gi UDA .
Gie sani adich ahinya, atimo matek mondo ane ni joma nie konstichuensi mara okawo kad mar UDA mondo gigo ombulu e yiero mibiro tim e gweng' e dwe mar Jun.
Mopogore gi kinda mitimo mondo girwak ji mang'eny e pati mar UDA , osiepe Ruto temo hombo moko kuom joma kwedo Ruto e alwora mar Rift Valley mondo gidwog giriwre kode.
Achiel kuom joma oseywa modwogo en Isaac Ruto, Gavana machon ma Bomet. Osekonyo ahinya e lando wach chenro ‘wheelbarrow’ e alwora mar South Rift.
Joma chiegni kod jalup ker ne owacho ne The Sunday Standard ni itimo chenro mar rwako Zakayo Cheruiyot machon ne en Jatend Sirkal Mochung'ne Arita mar Piny kod John Lonyangapuo, Gavana ma West Pokot.
Kata kamano, jonon wach wacho ni Kanu, ma en pati ma ne Kenya oyudogo uhuru, biro miyo UDA tich matek.
Gitile Naituli, ma en profesa mar somo mag tayo ji kod loch e Multimedia University wacho ni nitie gik manyiso ni jakom mar patino Gideon Moi biro riwore gi jotelo ma giparogo machal mi en bende odonj e ng'wech mar laro kom.
Bura Mong'adne BBI: Wach marachie mogik motimore ne Uhuru nyaka ne Maraga wit oko yiero mar Ker ma 2017
Bura ma Doho Mamalo ne ong'ado Tich Ang'wen oketo ker kama ok ber. Burano nyalo miyo odonj ne Ker Uhuru Kenyatta e doho gi ketho mang'eny mag siasa.
Bang' manyo weche kuom okinde mang'eny ma ne kwedo kaka iloko chik kitiyo gi chenro mar Building Bridges Initiative (BBI), jong'ad bura abich ma ne nono kesno ne owacho ni ker ne oketho chik namba auchiel e Chik mar Kenya.
Nyoro, Ndungu Wainaina ma en jatelo mar ICPK ne owacho ni bura ma oseng'adne chenro mar BBI miyo ok nyal rese. Ne omedo ni jong'ad burago ne osenyiso maler ni nitie chike mag piny ma legislature kata Od Piny Owacho, ok nyal golo.
Wanaina ne owacho ni, “Inyalo mana lok chikego ka olok misegi, to mano ok nyalre.”
Sama ne ing'ado kesno, jong'ad burago ne owacho ni ka ker oketho chik, inyalo donjne e kot.
Joma olony gi weche chik wacho ok ong'ere maler kaka weche mag Ker Uhuru Kenyatta biro dhi e kinde modong'go e loch kapo ni oluw chik.
Ne giwacho ni kapo ni Doho mar Apil ok orucho bura ma Doho Mamalo ne Ong'ado, nonro mag jong'ad bura abichgo nyiso maler ni ker onego oluw Chik mar Kenya ma ok okalo tong'.
Kata kamano, Kibe Mungai ma en okil ne owacho ni, kata obedo ni bura ma ne ong'adno nyalo miyo odonj ne ker e doho, mano nyalo bedo gima tek ahinya nikech ji mang'eny oriwe lwedo e Od Piny Owacho, kata mana joma ok nie sirkande.
Mungai ne owacho niya; “Gima iwachono ok en gima nyien ruok, en mana ni oket weche e yo ma achiel kachiel ni inyaloga donj ne ker, ok wuo e wi migepene. Kuom ranyisi ka ker moro okwalo pesa aching' e bengi moro, ibiro donjne ok kaka ker, to kaka raia mokwelo. Mano e kaka pinje mang'eny tiyo gi chikno.”
Jobura abichgo ne wacho ni ginyalo mana geng'o ker mondo kik donjne e yore ma kamago ka bura ma ging'ado kata ma ok ging'ado luwore gi Chik mar Kenya.
Ne gipenjo niya: “Wawach ni e kinde ma Ker nie loch ochako gima ketho Chik Kenya achiel kachiel, to ok mano kende, gima otimono keto ngima jo Kenya kama rach, be dibed tim rieko weye mondo osik e loch, nyaka kindene mag loch rum? Donge owinjore ogeng'e mapiyo piyo kapok okelo masira?
Jong'ad bura ne temo nono kaka Ker Kenyatta ne otudore gi chenro mar BBI.
Kata kamano, jong'ad bura moko e dohono neno ni ne ok owinjore oket komiti mondo olos chenro mar BBI kendo oonge ratiro mar timo kamano, to jong'ad bura moko neno mopogore.
Konchiel, Jang'ad Bura John Mativo wacho ni ker ne ni kare, to komachielo, jong'ad bura mamoko wacho ni ne oketho chik mar auchiel e Chik mar Kenya.
E wi wach keto komiti maloso chenro mar BBI, Jang'ad Bura Mativo ne ong'ado niya: “Ok wanyal wacho ni Ker ne okalo Chik. Ne otimo mana gik ma chik oyiene timo kuom kawo okenge mondo ochop migawo ma chik omiye. Mondo gimoro obed maluwore gi chik, ok onego okal tong' , bende onego obed gima winjore gi paro malong'o. Okang' ma Ker ne okawono chopo weche ariyogo, omiyo ne ok oketho chik.”
Jang'ad bura moro ma ok dwar ni ohul nyinge nyoro owacho ni Ker Kenyatta ne ok omuoch amuocha kende moketo komiti machano kaka BBI biro tiyo.
Ne owacho bende ni nikech Judiciary ne oriwo chenrono lwedo, mano nyiso ni Judiciary ne opwodho wachno.
Ne openjo niya,“Judiciary ne oriwo lwedo chenro mar BBI. Kuom ranyisi ne gikwayo mondo omed thuolo mondo owinj kwayo mar ker, ere kaka Judiciary nyalo riwo lwedo chenrono kae to olokre kendo owacho ni onego odonjne ker?
Okil miluongo ni Jackson Awele ne owacho ni ka jong'ad bura ma Doho Mamalo ok nyal winjore kabe Ker ne oketho chik kata ooyo kare en ting' mar Doho mar Apil mondo oler wachno.
Awele ne owacho niya; “Kapo ni nitie weche moko ma tuomore, Doho mar Apil ema biro rieyogi.”
Nenore ni ma en kinde mar ariyo ma Doho Mamalo oyudo ni inyalo donj ne Ker Kenyatta achiel kachiel.
Mokwongo ne en e wach chamo muma mar jong'ad bura 41. Jong'ad Bura mar Doho Mamalo George Dulu, William Musyoka kod James Wakiaga ne owacho ni chik ok geng' ker ni ka pod en e kom ok nyal donjne e doho nikech oketho chik kata okalo tong' moketne.
Kata kamano, jong'ad bura adekgo ne owacho ni ok owinjore odonjne achiel kachiel to odonjne kokalo kuom Atoni Jener.
Nyoro, Nelson Havi ma en jatelo mar Law Society of Kenya (LSK) ne owacho ni bura ma ne ong'ad ne Ker Kenyatta e buk moting'o ite 321, ne en kes modonjnego kuom ketho chik.
Ne owacho ni chik ma ne okethono en ketho maduong' kendo inyalo donjnego.
Kaluwore kode, kaka jong'ad bura ne oluongo Ker ni Migosi Uhuru, mano oromo nyiso ni ne gisegolo kuome migape mar bedo Jatelo mar Piny.
Kuom weche duto ma Doho Mamalo owacho e wi ketho ma Ker ne otimo, wachni ema keto weche ayanga moloyo.
Havi ne omedo niya: “ E wi wach keto jong'ad bura, ne giwacho ni dine bed ni Kenya en India kata Israel, to Ker ofwayo kata okalo chik mar piny kaka otimoni, di ne ochune wuok e kom; Donge ne uneno ka giluonge mana ni Migosi Kenyatta; Ne gilonyo migawone kendo koro oonge nyadhi mar Ker. Gima lit en ni Od Bura Owacho onge teko kendo ok gibi donjone, kata kamano, gima otimoreno oketho nyadhine mar telo.”
Kata kamano, e chak jumani, Ker Kenyatta kod jatend ODM Raila Odinga ne ochoko Od Bura kod Senet mi ng'enygi ne oriwo lwedo chenro mar BBI, kendo mano ne oiko yo mondo olok chik mar piny.
Gima ne odong' ne en mana mondo oganda oket seyi ni giyie kokalo kuom refarandam kapok weche lokore ataro gi bura ma Doho Mamalo ne ong'ado Tich Ang'wen.
Wach loko chik ne ochakore Mach tarik 9, 2018 bang' Mosruok ma ne oluwo yiero mar ker ma 2017, ma ne ywaruok ng'enyie.
Kata kamano, wuoth mar loko Chik ma 2010 ok osebedo mayot. Jalup Ker William Ruto ne chunye ng'ich ng'ich gi wachno, riwruok mar joma kedo ne ratiro oganda ne okedo tho gi kuo mondo chenrono kik dhi nyime, masira mar Korona bende ne omuoch, to e wi mago duto, yore mag yuto ne ok dhi maber.
Bang' Od Bura Owacho pwodho chenro mar BBI, jotelo ariyo mag Od Bura ne owacho ni ne giikore miyo Ker Kenyatta chikno.
Ken Lusaka ma en Jatelo mar Senet ne owacho niya; “Wasetimo migawowa kendo warito Ker mondo onyiswa chieng' ma wanyalo romo mondo wamiye Chikni ka wan ji ariyo.” Justin Muturi ma en Jatend Od Bura wadgi ne owacho ni gisetieko ma kargi.
Muturi ne owacho; “Jotich ne loso mana weche matindo e Chikno kaka weche ma ne ok ondik kare, bang' mano wabiro yango odiechieng' ma wabiro romo gi ker.”
E dwe mar Februar jong'ad bura abich ne ogeng'one Ker Kenyatta mondo kik oket seyi e Chik ma ne idhi kal gi Od Bura Moriw.
Kata kamano, nitie gimachielo ma ne oriwo ne chenrono e yo.
Okinde mag Thirdway Alliance ne okwayo ni otam Od Bura mar Kenya kod Senet mondo kik gitim kaka jo od bura mag kaunti ong'ado.
Ne ging'ado ni ok bi tim lokruok moro amora e chik nyaka tiek winj kwayo mag joma ne kwedo chenrono.
Jong'ad bura Joel Ngugi, George Odunga, Jairus Ngaah, Chacha Mwita and Teresiah Matheka ne ogolo chikno bang' jo Thirdway Alliance tero kwayogi Nakuru.
Gavana ma Kilifi Amason Kingi mosebedo ka jiwo wach kelo winjruok kod bedo gi pati mar siasa achiel mar jo Nam Chumbi, ne owacho ni Jobunge ok riwe lwedo.
Wuoyo mosebedoe mag kelo winjruok e kindgi Jo Nam Chumbi koro dhi ka kethore. Chalo kagima weche dhi mana nwoyore. Jotelo mag alwora mag Nam Chumbi dhi nwoyo gik mosetamo jo Nam Chumbi kelo winjruok e kindgi kuom higni pieche.
Gima tamo jo Nam Chumbi bedo gimoro achiel kapok yiero ma higa mabiro ochopo gin gik matimore e kind jotendgi, kaka ywaruok mag telo ma nyaka nene, bedo ni ok gigenore kendo ng'ato ka ng'ato manyo mana ber makore.
Nenore ni Gavana ma Kilifi Amason Kingi, mosebedo ka jiwo wach kelo winjruok kod bedo gi pati mar siasa achiel mar jo Nam Chumbi kata riwruok mar pati mogwaro, koro ool kendo ogo bade piny kowacho ni jobunge ok riwe lwedo.
Kingi wacho niya: “Asetemo mondo ariw jobunge mag Nam Chumgi mondo giwuo, to moko kuomgi ok ni thuolo.” Ne omedo ni ji paro ni mbaka mag kelo winjruok gin mana gik mowuondorego to odwaro mana chopo chenroge mag siasa.
Achiel kuom gik ma ne nyiso ni chenro mag kelo winjruok ne dhi ka wuo, ne en gima ne otimore e chak dwe mar April. Kingi notimo chokruok moro mar loso winjruok to gie kindeno, Hassan Joho be ne timo chokruok mare kamachielo.
April tarik 9, mbaka ma ne dhi nyime e kind Kingi kod opisa mag pati matindo tindo bende ne omoko kane ok ginyal yie kabe onego giketh pati matindogo kendo gilos pati maduong' kata giriw ariwa patigo.
Bang' chokruok mar ndalo ariyo ma ne otim Mnarani Hotel, Kilifi, Opisa mag Kadu Asili, Shirikisho Party of Kenya kod Umoja Summit Party of Kenya (USPK) ne ok oyie gi Kingi ni oketh patigo mondo olos pati achiel.
Morris Dzoro, Jatend Tij Sirkal macho ma bende en jatelo mar Shirikisho Party, Joshua Kombora ma en Jakom mar Kadu Asili kod Matano Chengo ma en Jakom mar USPK ne osingore ni ok gibi ketho patigi ngang'.
Kata kamano, nenore ni Gavana ma Kwale Salim Mvurya osechako kendo mbaka mag kelo winjruokgo.
Kata kamano, e mbaka moro ma ne obedogo machiegnini, ne owacho ni wach telo mag pati matindo tindo ok owuoye nimar mago gin chenro mag Kingi.
Kata obedo ni Joho, Kingi kod Mvurya osebedo gi chokruoge mogwaro e wi riwo jo Nam Chumbi, nenore ni giduto gidwaro kelo winjruokno e yore mopogore opogore.
Joho wacho ni obiro riwo jo Nam Chumbi duto mondo gibed e pati mar ODM, Kingi to wacho ni obiro timo kamano kokalo kuom pati achiel manyien ma gidwaro loso, to Mvurya to dwaro choko Jo Nam Chumbi duto mondo giriw lwedo jalup ker William Ruto.
Komachielo, Jobunge ma Nam Chumbi wacho ni Kingi ok ket maler chenroge mag siasa e wi wach winjruok modwarono.
Teddy Mwambire ma en Jabunge ma Ganze ne owacho niya; “En adier ni dwaher mondo alwora mar Nam Chumbi obed gimoro achiel, kata kamano, ok dwayie mondo ochikwa kod joma ok ogeno jowetegi kendo ma manyo mana ma korgi.”
Mwambire ma en Jatelo mar Coast Parliamentary Group, wacho ni Kingi onego ochak olos chenrone maber kendo oket weche duto e ler.
Abdulswamad Nassir ma en Jabunge ma Mvita ne owacho ni Kingi ne ok owacho ne Jo Nama Chumbi gima pati manyien mar siasano dwaro chopo. Ne owacho ni Kingi dwaro tiyo gi patino mondo ochwalgo chenroge owuon.”
Wach bedo gi pati achiel mar Jo Nam Chumbi osekelo luoro moro ne jo go ombulu ma alworano nikech kaka weche ne odhi marach e kinde mokalo kane ji omakore gi weche majimbo kod wach mar ni Jo Nam Chumbi onego obed gi loch margi matin.
Wachore ni wechego ema ne okelo nek ma ne obedoe e higni mag higni mag 1997, 2005 kod 2012 , ma ne ji chich kod joma ok owuok e ogendnigi kendo negogi. Grube mag jomahundu ma ne neko ne gin kaka Kaya Bombo, Mlungu Nipe kod Mombasa Republican Council (MRC).
E yiero mar 2017, kuom Jo Od Bura 30 mag kaunti ma ne oyier Mombasa, 8 ne ok owuok e kaunti mag Nam Chumbi. Mano ne en medruok mar 5.
Nonro mag Independent Electoral and Boundaries Commission (IEBC) bende nyiso ni kuom Jo Od Bura 12 ma Od Bura ma Mombasa oyiero, 12 owuok e mier ma oko. E higa mar 2013, ne gin mana ji ariyo.
Nonro nyiso ni kwan mar joma chung' mowuok e gwenge ma oko ma ne olaro kombe mag Mombasa ne omedore e higa mar 2017 kopim kod ma ne ochung' e higa mar 2013.
Evans Mayaka wacho niya: “Onyalo bedo gima ber kata gima rach. Bende okelo wach anyuola to mano miyo itiyo kodwa e yo ma ok ber kaka e yiero mosekalo.”
Mayaka, ma ne olaro kom mar Shanzu Ward e higa mar 2017, to ne ok oyudo, wacho ni kwan mar joma goyo ombulu mowuok e mier ma oko osemedore e alwora mang'eny mag Mombasa kendo mano ema omiyo joma wuok kuno ka dwaro kombe bende omedore.
Profesa Hassan Mwakimako ma Pwani Yunivasiti wacho ni nikech kwan joma goyo ombulu mowuok e mier medore, mano chuno Jotelo mag alwora mar Nam Chumbi mondo omakre gi pati mamoko ma ok mag alworano.
Kuom ranyisi e Lamu West Constituency, jo Central malaro kombe mag siasa nyalo locho mayot nikech ombulu mawuok Mpeketoni.
Nikech Jo Kikuyu ema ng'eny kuno, Mpeketoni sungo ombulu 17,000 kendo mago mako kama duong' e yiero mag Lamu West kod Kaunti duto mar Lamu.
Mwakimako ne owacho ni e alwora mar Mombasa, jotelo makore gi ODM kata Wiper nikech ombulu mang'eny mag Jo Luo, Jo Luhya, Jo Kamba kod Jo Kisii.
Ne owacho niya, “E mier ma okogo ji ok riwre e goyo ombulu, kata kamano, e taonde kaka Mombasa, kod kuonde ma jo ma kamago ng'enyie, ombulugigo konyo josiasa ma gigochone.”
Profesa Halim Shauri riwo lwedo wechego, owacho ni joma nie mier jo go ombulu kanyachiel gi jowetegi ma giwuokgo e mier achiel, omiyo ok yot mondo josiasa ma Nam Chumbi ojwang' pati manie mier.
Shauri ne owacho ni joma wuok e mier ma goyo ombulu makorega gi jotelo mowuok e ogendnigi kata kamano, josiasa mawuok e alworago nyaka tim kinda mondo eka giyud ombulugigo moriwo makruok kod pati mag siasa.
Joma riwo lwedo chenro mar Building Bridges Initiative (BBI) Owacho ne okindege ni gi mak apil mondo giter e Doho mar Apil juma mabiro. Giwacho ni gin gadier ni gibiro loyo kesno nikech raia ema dwaro lokruogno.
Ongwae oseloyo okombe ni bang' tich matek mane otimone jo Kenya Morans e piem mag laro otiko mag Afrobasket motelo e higani dwe mar ariyo.
Mano ne bang' chikruok malo kendo loyo e saa ma buzzer ne chiegni ywak kendo neno ni gigoyo Angola ma ne omiyo giyudo thuolo mar sigana e Afrobasket ma higa 2021 ma ibiro tim Rwanda ma Kenya ok osega bedo ka dhiye kuom higni 27 mokalo.
Dwe mokalo, Ongwae ne ogo ne ombulu mar Riwruok mar Jofwambo gi keyo ma Kenya(SJAK) mar dwe mar Achiel gi Ariyo.
Ne ogoyo joloch mag Safari Rally kod Kenya Baldev Chager kodonjo e mich mag dwe mar Ariyo.
Bende ne oluong nyinge e jotugo 10 motelo e FIBA Africa bang' tayo jo Morans gi loch ma malo mar point 14.8 kod kony 4.2 be ne en e jatugo motelo e thuolo mar ariyo kuom opiche ma duogo ka ne en gi bepe 7.2 e tuke Abich.
Ongwae noriwore gi Bakken Bears e higa 2018 koa SAM Basket mar Swis, ka bende ne osetugo ne Taranaki Mountainairs mar New Zealand bende ne Felice Scandone mar Italy to kod piny Sweden bende kama ne otugo ne Södertälje Kings.
Ongwae kawuono (Tich Ariyo) biro dhi eDanish Lig kama Bakken Bears biro rakoree gi Elite Basketball Akademi Aarhus (EBAA) ekwota fainol.
Opich okapu: Lakeside obuogo joting' loch Ulinzi ma Kisumu.
Kisumu Lakeside no ndiko loch gi mokwongo e sison bang' mako dho jo loch Ulinzi Woriors gi loch mar 61-59. Ulinzi Woriors e tugo mane okelo mor ahinya mar Kenya Basketbal Federation (KBF) lig maduongma ne ogo e Skund Praimar Manyatta Arabs e Kisumu.
Ogaye mar jo Lakeside Silas Guya noloyo gonde 16 ma ema ne ni malo moloyo e sison ka jo bag tukego noketho loch mosebed ka iloyo gi go nyadingwen malure ka suluwe mar gi Trevor Gari to ngiyo mana gi oko e mbero nikech hinyruok ma en go e achiake.
Jaloyo ma ng'ula Sila Awuor noluwe gi loch machielo man malo e sison gi point 16 to kod kony ochiko ka ja mbele Marco Odhiambo nondiko diriyo diriyo mar point 10 kod opira maduogo 10.
Ulinzi gi jotugo mag tim mar kenya Victor Bosire, Erick Mutoro gi James Mwangi ne ok nyal romore gi jo Lakeside ka ne gindiko rem yudo loch mokwongo e sison.
Jaloyo ma ng'ula Victor Bosire ne otelo ne Woriors gi loch mar point 19 kiluwe gi William Ochieng gi point 18 ka Erick Mutoro gi James Mwangi ndiko point 8 moro ka moro.
Jo dala ne otelo e tugo no e qwota mokwongo gi mar ariyo gi point 20-17 gi 15-12 moro ka moro kapok Ulinzi oduogo oduogo e tugo g nyisruok maber gi 20-13 e kwota mar adek.
Jatugono ma odak Kisumo, kata kamano,ne oweye modeko ka odhiro oko josir loch go 13-10 mondo giyud loch madiny gi okapu achiel e tielo mogik.
Jo Lakeside nochako tugo e tielo ma malo gi Awuor ka goyo gonde ariyo ma luwore mabith mag daga mondo otiek kwota mokwongo gi point 11 kiluwe gi Justus Okitoyi Kod Kennedy Okumu gi point Abiryo kod Ariyo kaluwore kamano mondo gitel e kwota no gi 20-17.
Jambele Odhiambo ne odonjo matek e kwota mar ariyo kolwaro point aboro sama Ulinzi chandore mondo olokre e thuolo mar point adek mane oyie ne Lakeside mondo okaw telo mar point Auchiel e sach yueyo gi gonde kochung' e 35-29.
Josir loch kata kamano nodwoko gi loyo gonde angwen mag adek adek mane oriw maromre e kind Mutoro gi Bosire e kwota mar adek to Ochieng medo abich moko ka Ulinzi kawo telo e tielo mokwongo gi 49-48 e giko mar kwota no.
Ekwota mogik, ogaye Guya nokawo weche e lwete owuon mondo olor go loch ka Odhiambo medo point angwen mondo gilo madiny gi 61-59 bang ka Mutoro owito thulo malo mondo tugo bodi e kinde momedi.
Kane owuoyo bang loch, japuonj mar Lakeside Brian Lusaga ne opuoyo jotuke kuom rem goyo badgi piny e kwota mogik, kowacho ko eka gichako.
"Ne wageno kuomwa wawegi ae chakruok to mano nenore e lela ka ne wawuok malo e tielo mokuongo gi mar ariyo mag tuke mogik. Ma en loch maber ekindwa gi jotugo man ni were ma jo Ulinzi kendo lojni biro thulo malo ka wadhi nyime," Lusaga nowachone Standrd Sport.
Ka ne gidonjo e tugo, Ulinzi ne osegoyo Blades, Eldonets, Mbalariany mar KCA gi Umoja ka Lakeside to ne osewito tukegi angwen mokuongo ekindgi gi EMYBA, Thunder, Eldonets gi KPA.
Lakeside manyo resruok ka girakore gi Ulinzi Worriors.
Kisumu Lakeside biro manyo resruok e kinde ma gibiro rwako jorit loch, Ulinzi Worriors eKenya Basketball Federation (KBF)tugo mar lig maduong ma ibiro tugi e sikund Praimar mar Manyatta Arabs e Kisumu.
Lakeside osewito tuke duto angwen e kind gi gi EMYBA, Thunder, Eldonets kod KPA to Japuonj gi maduong Brian Lusaga ni gi chir ni gi nyalo rego loch gi mokwongo e kind gi gi Ulinzi Worriors.
Kane owuoyo gi Standard Sport, Lusaga ne owacho ni jotugo manyien mane ondiki e tim no eka dwa tegno, to ne omor gi tijgi e tuke gi ariyo mokalo.
"Tim ni gi kech mamar loch, wasetiyo kuom jowa ma jodwar ma nyo ni gi yomyom, En sison ma rabora to wageno loko gikmoko.
"Wamiyo ga luor jotugo duto ma warakorego, to kata obedo ni gin e jorit loch, waduto wan e lig achiel kendo wan gi geno kuom wa," Lusaga nowacho.
Isaya Kiyaka (koracham) erakruok gi Job Byron ma ja KPA.
Kata kamano, Lakeside oseyudo dok chien maduong bang wito jaloyo maduong Trevor Gari ne hinyruok.
Jotugo mag opich okapu ng'anyo ne akwede mag dhoudi e sama lig duogo e tich.
Timbe mag NBA okulo wiye gi kendo ogoyo chonge gi piny sama iwero Ben mar pinje loka ka bende giruakore gi lewni mag Ngima Jarateng' be ochuno chieng tich Angwen e sa ma lig duogo e okang mokwongo chakre ne midhusi mag Corona chunge gi tuke ariyo ma thinginyi.
Jopuonj kod jo telo mag tuke go joriwore gi jotugo mag Uta Jazz, New Orleans, Pelicans gi Los Angeles gi Clippers e goyo chong mondo gitim ng'anyo ne akwede mag dhoudi gi ang'enge mag obila e tuke mokuongo e ndalo 140.
Ngima Jarateng' be Ochuno ne ondiki nyaka e alap mag tugo ESPN Wide World of Sports Complex ei Walt Disney machiegni gi Orlando, kama NBA ochano tiekoe go tuke gi mag sison, gi timbe 22 ei alap morit matek gi arita ma nyasani mar bio-secure bubble.
"Tugo mar opich okapu osega bedo maduong moloyo opira no owuon, okapu moloyoe, ji apar man e dier ot gi jo ta tugo ," LeBrone James ma ja Lakers nowacho bang goyo gol ma jokorgi loyo go tugo 103-101 ekindgi gi Clippers.
"En thuolo ma ber kawo alap ni mar lando wach mar nyayo kwe kod hera e piny duto."
Ne owacho ni kata obedo ni dongruok osebedo e lweny mathiro akwede ma dhoudi madongo, ma duong'ne en riti teko no kok dog chien.
"Wadwa keto ntiendwa osik e mo," nowacho ni "Waromo gi akwede mathoth, timbe mathoth mag dewo wang' kod ang'enge mathoth mag obila, ok mana e libamba na kende kendo ok mana gi jo ratenge, to gi ji duto ma jo rangi.
Jotugo moko ne nigi ote mondiki kaka "Romruok", "Somo mag Puodhruok," "Wach Nying gi" e tok lepgi mag tugo mokawo kar nyinge gi.
Jo tuke duto te mawuok e piny ngima ose riwore e ng'anyo mag thiro akwede mag dho udi ma ne ochwaki gi tho mar George Floyd, ja Rateng' ka ni e bwo arita mar obila e Minneapolis e dwe mar abich.
E tugo mokwongo, jo Jazz nowuok chien moloyo Pelicans 106-104 bang ka gol mar jpointa adek mar ja Pelicans Brandon Ingram goyo oko mana ka buzzer yuak.
Tuke go itugo ma onge joneno, to "joneno eyor tipo" wuok e tipo mag neno piche mag LED ma ofundi e alwora mar alap mar tugo kendo ranyisi mag koko mag pak mag johera mag tugo inyalo winji kawuok kuondego.
Kaka chakruok kendo mar NBA kawuono biro tiyo.
NBA chako kendo ayanga sison ne mar 2019-2020 kawuono gi timbe 22, ma oboyore ei abundu mag geng'o korona e Disney World e Florida mondo otiek bath kampen modong.
Ka AFP ngiyo penjo kod weche moko madongo ma oluoro chakruok kendo, ma ne ok oikruokne.
Chakre sa mane sison mar NBA ochungi e dwe mar adek ka ne chandruok no osekelolo Pinje lLoka chung' kar tiendgi, NBA nochako rango kaka kata sison dichakre kendo manyien ma onge luoro mar landruok tuo.
Pek ma ne nitie mar chako lig kendo manyien e kit kaka chal mare obet, gi kidienje madongo mag jotugo mani ewuoth, gi jokony mangeny ma donjo kendo wuok oko mar bombe mangeny e kindeno ne one kaka kinde ma ok owinjore gi chako e kinde mag Covid-19.
Komachielo, NBA nochako nono nyalruok mar choko timbe duto kamoro achiel, ka iloso kar bedo kend achiel maduong kata abundu "bubble" kae to itieko sison kanyo.
Las Vegas kod Orlando piyopiyo ne owuok kaka joring nyime, ka NBA gikone to oyiero ESPN Wide World of Sports Complex ma ni Walt Disney World ei Orlando, Florida kaka kar romo maber moloyo.
Timbe 22 koro sani ni e kar ute tiegruok go, ka jotugo to idwaro ni mondo opim nyadiriyo ka gichopo to pim duto nyaka fweny ni gionge Covid-19 kapok oyienegi gidonjo.
Tim kod oganda mag NBA dak e magawa adek ma oduong'o kuonde duto ei kama ogajore no, mana gi matin kuom jo fwambo gi keyo, jo sir tuke go kod jo tugo ma ok tugi.
Tuke ibiro tim ma onge johera gi joneno mag tukego e pewe adek mopogore opogore ekama ogajore no.
E jumbe momondo mag chakruok manyien no, onge welo ma ibiro yienegi to kata kamano chike ibiro mbeki ka tuke osechakore.
Bang' nyoluoro mokuongo mag chak tuke go, jotugo ibiro yienegi mondo owe tenge od magawa achiel moro ka moro ne welo ma bende ibiro dwaro ni mondo obed kar kendgi giwegi kuom ndalo abiryo.
Wendo moro amora ma donjo e abundu (bubble) nyaka pim nyadiriyo duto manyiso duoko mag onge mar Covid-19 e bwo seche 72 ka pok odonjo.
Wendo moro amora ma pim ne nyiso ni en gi midhusi ok noyiene donjo.
Welo ma orwaki ibiro timonegi pim pile.
Jotugo inyalo yienegi wuok oko mar abundu go, e bwo chal ma moko ma ok nyal geng, to ka giduogo to nyaka gibed kar kendgi e bwo achune kuom ndalo angwen kapok orwakgi kendo.
Jo tugo bende nyaka kadh e pim ma pile pile ka giwuok oko mar kar bedo no.
Chike go osekiero oko jotugo ariyo mag NBA--ja Los Angeles Clippers Lou Williams ne o chik ni mondo obed kar kende kuom ndala 10 bang timo limbe eod miel duk moro man Atlanta e kinde mag yueyo ma apoya mar anyuola.
Williams ne ogo picha ka en e od miel duk ma atlanta no ma ne owacho ni ne odhiye mana manyo chiemo ma idhi godo oko.
Richuan Holmes ma Sacramento Kings bende ne ogo gi ndalo 10 mar bedo kar kend e yor achune bang wuok e kar bet no kendo dhi oko mondo okaw bwombe gwen mane okowne.
LeBrone James wacho eyor oyuma ni wuok e ode kendo dhi donjo abundu go chalo mana "dhi goyo nengo"--wach oyuma ma mar chako tuech e jela.
To nyaka ne gidonj Orlando, jotugo mathoth ose ngiyo gi ngima mar dak kuonde gi e bwo arita ma oridore no.
Ngeny gi oseketo kwe mar teko odago le kowuok e dala kaka nyakalondo mag TV magongo, gik tuke mag video.
Yor tudruok mar tweeter--@enbabubblelife--ma ndiko gik ma jotugo mag NBA timo pile pile Orlando piyopiyo nono oseyudo yawa modhuro maluwe, ma nyiso gimoro amora ma jotugo timo chakre lielo wich nyaka tugo tuke golf kata luwo rech.
Kata obedo ni gin ei abundu, jotugo pod idwaro ni mondo olure gi chike kaka bedo mabor gi nyawadu kod rwako gik geng'o pat wang'.
Jotugo bende ogeng' ne gi donjo e ute jowetegi.
Timbe piero ariyo gi ariyo biro tieko sison--13 kowuok e bwo log riwruok ma Yimbo, ka ochiko to owuok e bwo log riwruok ma Ugwe.
Timbe ma ogwel otingo 16 ma ochwal ka ni e thuolo mag chaka tugo e sama lig ne ochungie, to gi auchiel moko ma ne ni chien gi tuke auchiel kata matin nemano e tok kodhi mar aboro kawuok e log riwruok moro ka moro.
Timbe biro chako tukego gi tugo mag yiero kodhi kata miyo ji namba mondo ochan go tuke mogik mag tielo mokwongo mag chako tukego chakre 17 dwe mar abiriyo, ka kidieny ka kidieny nie abiryo maber mogik.
E sechego, Utah jazz, gi New Orleans Pelicans duto wachore ni chano dhi goyo chong gi kanyakla e pap e kinde ma ibiro goyoe ben mar piny kendo koro gisiro wuodh Ngima Jarateng' bende ochuno kapok gichako rakore.
Malika Andrews mar ESPN nofulo neno moko nyoro tich Ariyo gotieno kowacho ni Jazz gi Pelicans oramo ni gin ema nyaka gi chwal riwruok kanyakla otieno ni.
Filimb Kenya ma 'Softie' okwany mar yudo mich mag Peabody.
Filim mar Kenya 'Softie' oyier mondo oyud mich mag Peabody mar 2021 e pak moro machielo mar mbaka mag adiera mane onyiso mane oher ahinya e higa 2020.
Jo ngad wach mag Mich mag Peabody ma log tich gi ni e kar somo ma Grady mar somo mag Fwambo gi keyo e Mbalariany mar Georgia nolando ji 60 ma gikwanyo ma chung' ne " mbekni ma sigo kendo jiwo ji ma ogol e yor lendo ma achiel ka achiel e kuonde lendo kata kokalo e yore mbuyi" e 2020.
Koa kuom mokalo kwayo 1300 mag dwaro mich mar Nyadhi malich no, mana mbekni 60 kende ema ne okaw to Softie ne oyudore eiye.
Esama lendo mar yiero no nowuok, Sam Ooko ma en e ja ta chenro mar Softie ne oponng' gi mor, kondiko e mbuyi mar facebook: "An gi nyadhi mangeny ahinya ne jowa malich mag filim mar Softie…Hera mar neko ne jo kanyakla wa, josir magwa ma lich ahinya, gi Boniface kod Njeri Mwangi (jotugo e filimbno)Ero uru kamano! Puoch gi pak ne joma moko ma bende ne oyier."
Mich mag Peabody go chiwo nyadhi ne lony mar goyo mbaka ma menyo weche mag oganda kod duonde mawuok.
"En mor maduong ahinya ka oyieri nikech mano nyiso mni ma mbaka mar Africa ma osedonjo e it jowinjo ma pinje ma oko. Mbaka maber onge gi rangi kata dhoodgi. Wan gi nyadhi maduong kuom bedo ekind joma oyier mamoko kendo wageno mar loyo," Boniface Mwangi nowacho.
Ka owuoyo gi The Standard higa mokalo ka ne filim no yudo mich mar luor makende moro bang moro, Soko nowacho ni mbaka ma rahuma no nochakore mana ka paro moro matin.
Ne owacho ni, "Kane wachako nyise, ne ok ochane ni mondo obed mbaka malich. Ne wamako mana kaka yo ma otelo ne go ng'anyo e 2013. Ne en mana gi ma ne onego nyis kaka itayo gimoro. Mana kaka gima nyiso kaka itayo nganyo kata dwol mar siro. Gimoro matin ma ne nyalo mana dhi e mbuyi mar Youtube to mano oromo aroma,"
To kaka ndalo ne medo dhi,ne wafwenyo ni omit ahinya neno gik matimore e tok tipo ka Boni timo gimoro.
Ee en ja ta nganyo to bende en wuoro kendo dichuo kendo nitie dwache moko ma ochwalo ga e wi tijego.
Ok wayud ga thuolo mar neno gik ma wuokie bang timbego.
Jo ngad wach mag Mich mag Peabody nolando jok ma oyier mag higani chieng tarik4, dwe mar Abich, ka giriedo 'Softie' kaachiel gi 'Athlete A' kod 'Disclosure' e kind 16 ma moko e kidieny mar mbaka an gi adiera.
Sama en kata anyuola ne yudo buok mag nek, mano ema nyiso koro gima gini en.
HBO'S 'Anyalo kethi"studio mar Amazons' small Axe; to gi showtime's' 'The good lord Bird' bende noyudo dewo wang' kowuok kuom peabody, kaka jo CBS, ranyisi moleo gi stephen colbert'.
joloch mar peabody ibiro landi dwe mar auchiel kod migao manee ochano puoyo jo loch ma higani kaka ne otimore higa mokalo, e yor buyi mineno.
chakacha nodwaro ng'eyo matut kowuok kuom ja miel nyar kingi Farida koluore gi lau maneotueyo e a luora mar nungone, mane ochiwo thuolo ne jawer achiel,Nyota Ndogo (Mwanaisha Abdallah}, mane omiyo pop
mae ka ok odew, chakacha ma pok obedo ka isumo kod jothumbe mokalo nam chumbi, kaka benga mane jothumbe ma imbo,ugwe kod kenya madiere ne osumo.
kata jo Them Mushrooms kod Nyota Ndogo dhii kendo guro hema ei Nairobi ne ok omiyo jo chakacha milumb boma.
To ang'o ma omiyo kit thum, mane osum kowuok e oswayo,Arabu kod pasia kod miel mar bund ich ne odong' koguroree yo kanam chumbi.
kik idew ni ng'eny thumbe mo ng'ere kenya gin mawuok nam chumbi:Malaika,The global evergreen mar Grant Charo kod Fadhili Williams.
Jambo Bwana, en wend kenya ma oyangore go ne jolimbe kenya,mane ose ndiki gi The Mushrooms kod Safari Sounds - mawende gi mamitie mogik ei album mar afrika ne okuongo yudo chiro mamalo mogik 'platinum' to pod yudo chiro ma malo.
Ei jo thumbe mokuonge ma kenya idho rapim mar pinj yurop ne en Mombasa's Kelly Brown(Mohammed Abdulkadir Ali Bux) gi thumbegi mag 1980, Higher
kolure kod sigana momeo,ang'o ma omiyo jo Chakacha ne ok olandore ei kenya mangima? Nitiere gik mathoth momiyo kaka kitwa kod timbewa,yoro wa mag lemo,pachwa,tend jo wagunde kod lokruok e dwaro mag thumbe.
kolure gi kitwa kod timbewa,Chakacha ne ong'ere kaka mar mine kod miel mane en chunye wachno,"Chuo( ne) ok oyienegi mielo Chakacha to dichuo mane omielo Chakacha ne ikawo ka dhako," owachgi Laktar.Donald Otoyo jata chenro, kendo kamisen mongirore mar weche mag thumbe ker.
Kendo, Chakacha nedwaro thum ma achiel kachiel ma joge ne nigi lony e tiyo gi gik thumbe ma wuok yo ka nam chumbi kaka Chapuo,bunde Msondo,Marimba kod tarumbete mikudho.
weche ne omedo bedo matek koluwore gi kia mar thumbe ma dho nam chumbi gi oote mag gi mag ngeche kod ranyisi mar gi e dho oswayo.
E Sura Yako, band mar jawuoyi - duto Sauti Sol ne osumo kit thum mar Chakacha to mano e bor mane gi nyola chopoe.
Chakacha ok thor tugo kata mana e nyasi mag piny mobagi nam chumbi.
Lactar Otoyo lero ni "kaka kamisen watemo dhiro nyime Chakacha e yore mowinjore. Watiyo gi thum e thuolo mowinjore,nitie kit thumbe ma ok nyal tugi e nyasi mag piny,ok nikech ok wanyal konyogi to nikech ok gi winjore gi odiochieng'no,thumbe mitugo nyaka lure gi odiochieng'no.
Philip Tuju mane ochako Red Fourth Chorus wachoni Chakacha ne orem kadho gwenge Mombasa nikech jo thumbe mane omiyo olandore ne oloko thumbegi e kido mag thumbe mamoko: Safari Sounds pod goyo thumbe mag magawa molworo dho nam go, to githoro tugo mana moko ma ong'ere to ok thumbe ma kelo miyumo mag chakaca kaka Pole Pole gi Lala Salama ma ne omiyo gin'ere e higni mag 1970.
Mombasa Roots mane omiyo wa Mama Sofia, duto ne olala nono giweyo mana Them Mushrooms ma temo gi mogik mar ndhi golo wer ne en mar Zilizopendwa mochoki - ma ondisore gi winjo moloyo mielo.
Kae to nitie gik momiyo mag sigana. Ngire Larry Gumbe, Midusa kendo jalony e weche mag thumbe machon gi kinde gi, e Tipo mag Benga e mbuyi, Odiero ma ne ogero reru ma Uganda chakre 1895 mane osikore ei loch jo wagunda mmane oyawo yo ei piny kenya ma ka gwenge ne ngima boma kae to gi mano thumbe bende olandore.
Jathum ma kenya ja wende mag piny Nyota Ndogo ka wer e laru mar KICC chieng dhialo odiechieng mar sigand weche hera tarik 10 dwe mar Ariyo 2018.
Jo misen ne ok opuonjo mana thumbe kende to bende ne gi tiyo kod gi to ngeny ne ne mana thumbe jo wagunda go, to kata ka ne giluongo ga band to ne gigoyo mana dwol machiko kor Britain.
Gwenge bende ne opogi to jo Africa ne owe oko.
Ni nekech Jo Britain nondiko jo India to ok jo nam chumbi kaka joger reru ne ok okonyo e keyo thum Chakacha.
E Tipo mag Benga e Mbuyi , Bettina Ng'weno, Ngire mar kojolo e somo mag Afrika - Amerika e mbalariany ma California,Davis, wacho ni Bedo ebwo arita mager mar sirkal e seche mopim,e higa mag 1950 Nairobi be nonyayo landruok thumbe.
Wuodhe mag ji ne oket e bwo chik, Chike go ne omiyo thumbe dwol ma ne gi teko nolandore, ok ka wuok Mombasa to mana bombe molworo Nairobi kaka Muranga gi piny jo Kamba.
Jo British go ne tayo kuonde golo thumbe go to ne chuny gi ler gi jo mane muol e weche siasa kaka Joluo, mane otiyo e reru, Ngire Gumbe lero komedo ni mano nomiyo jothumbe ma ka luo Nyanza thuolo mar keyo thumbegi kido mag rumba.
"Ma ne ochako oumo gwenge ma moko ka bende luwore ni jo Kenya bende ne fwaro thumbe ma oko kaka mag, Afro Cuban, Caribbean, Kwela mar jo South Africa gi mag Congolese," Ngire Ng'weno nowacho.
Ngala Chome, ja ndniko kendo ja sigana, wacho ni tend jo wagunda ne onyayore ahinya to ka okalo kuom weche Kristo, mane oumo Islam kae to thum mane okwako alwora ndalo no ne koro en mag Yuropian.
Chome Chwalo ni weche Kristo ne oduogo obedo sirni mag kitwa gi timbewa ne joma ne ok nyal donjo e pach " jo Arab -Swahili - Indian to mano bende ne oywayo gi e yiero kit thumbe magihero kowe tenge paro ma jo Swahili ni moloyo Arab to Arab moloya Africa.
Thum bende nelandore ne ji kokalo e nyakalondo to VoK (sani KBC) to kor dho sungu ne goyo mana thumbe jo yurop, chenro no ne ok kony weche: chenro mag Breakfast Club, Lunchtime Music, Beat Time, Sundowner gi Late Date kaluwore gi Elizabeth Omollo,dhako ma nya dala mokuongo ma jalendo ehiga mar 1970 dwe mar apar gariyo.
E Tipo Mag Benga e mbuyi, Omollo wacho " Ne ok oyienwa goyo thume Afrika," nikech jowinjo thoth gi ne gin mana jo wagunda. "Ne wagoyo Jazz, Classical, Country, Ballet, Opera kod Instrumental music."
Gimoro machielo,: Chakacha nekech miende ne itudo gi weche mag terruok, ne ochungi e piem mag weche thumbe mag sikunde e higni mag 1990.
To Chakacha to ok en Chakacha ka onge miel mag winyo nungo kod mino bam.
Tuju yie ni ka koweyo onge mar band ma pek ma igoyo yo nam chumbi, Chungo Chakacha e piem mag thumbe e sikunde ne ok okinyo weche.
Laktar Isaiah Oyugi, jakom, e gund thum kod miel e mbalariany mar Kentatta fulo Chakacha kaka kaka kit thum gi miel mitimo kaka liswa moro mana gi nyi yo nam chumbi mosepong' kendo oikore mar dhi katedo.
N'gade oko e piem mag thumbe mag Kenya, ojiwo ni ne en mondo kit thum no osik ir oganda ma ne wijo kendo ongeyo tiende maber nekech oganda moko dine ok otiyo kode maber.
Nyithind Sikul bende ok ne gin joma owinjore gi Chakacha nekech ne en mar nyiri ma osechiek ne kend e nyasi mag thumbe.
"Chike mag thumbe dwaro ni mondo gitim mana wende mag oganda kitgi gi timgegi e kite kaka ne ochake, ma kaluwore gi Chakacha to ok en gima de waher kelo ne ji kamano," Laktar Oyugi nowacho ka omedo ni Chakacha ne en yo mar timo liswa mar kalo ji e tieng' ma nitimo gi oganda mar Amu kod Lamu ki gin.
Laktar Otoyo bende lero ni Chakacha ne ni gi kit din moko e eiye ka ne jo Islam pogo nyiri yorgi to chuoyorgi kendo ne ok giyud thuolo mar bedo kanyakla.
Kamano ne en richo tugo thumno e kuonde goyo thum nekech wer ma ne mar ngat achiel koro igoyo enyim chwo 100, to nekech en temo bedo me ja terruok moloyo, mine ne manyone lewni ma temo keto dug gi oko ma ne thoro bedo gimoro kaka leso.
Gik ma imedoe go nomiyo obedo ma ok owinjore gi ji ayanga, kata ne piem mag thumbe e sikunde kama ja kilas ariyo n enyalo yudore ka ong'iyo tuke go ka gitweyo kibwebwe e nungo gi to giwinyo nungo gi gi paro moro.
Barissa Dhidha, jachik thumbe maduong e kar wer gi thumbe mea mbalariany ma Kenyatta, nomedo ni "Chakacha olorne oko mar piem nekech ok owinjore ne ja non thum ma osebedo ngat maduong mondo one miende mag terruok ka imielo gi nyithindo.
Street Art: Ote gi duol maduong magpat wenge ma ok ne.
Grafiti gi weche matego chuny kuom chandruok mar midhusi mar Corona e kor sisi mar Od thieth maduong mar Coast Genera e county ma Mombasa.
Ndiko kod grafiti ose tigo kaka yor chwalo weche madongo mag siasa kod mag oganda.
Ranyisi achiel maber en ka Boniface Mwangi, jagi picha to kendo jata nganyo , kaachiel kod jowetene moa Pawa254 ne odhi e paya ka gitiyo gi grafiti kaka gige gi mag nganyo.
Ne gigoro piche ma kelo wach mag jasiasa moro ma duong ka chalo gi achuth kendo ke opor kuom jopiny ochamo e wuoth mane giluongo ni ' MaVultures'.
Tij ni osenyuolo ruodhi manyien e Nairobi ma gin ruodhi mag grafiti, to gi jo gor wang apaya ma ongere kaka Bankslave, Daddo, Swift9, Smoki, Uhuru, Mr Detail, Chela, gi Serm1 kod mamoko ma osebedo nyinge mag ot e tijni. Bankslave, ne kinde moro ongere kaka" wuoroma ne ofwenyo grafiti e kenya", nying mane onge gi CNN.
Tinde , ok en gima wendo ka iyudo goro moro kamoro ka wuoyo kuo thor wach moro amora e kor yore ma Nairobi.Achiel kuom tieng' ma osegurore motegno e tij ni en Spray Uzi Crew.
Grafiti mar obila ka goyo ja Kenya ma onge ketho e kor sisi mag Kamukunji grounds e Nairobi chieng 8, dwe mar Auchiel, higa mar 2020.
" Ne waromo WAPI (kar romo ma apiny piny mar jo thumbe mag hip-hop kod nganyo) e 2006 kaka jariekni m ar kene. Bange ne watudore kuom ne chenro mathoth e kuonde libamba mopogore opogore eka bange ne waloso kanyakla wa mondo wachak tiyo tije madongo.
Kata kamano, kaluwore gi kit tije ma gitimo, Ng'eny jo bukogi nyaka sik mana ka opondo.
Grafiti kata kamano ongirore mana e ketho chike.
Nyathi gi ma chiegni ahinya, buko mag geng a paya ma kata kamano seche moko imiyo ga thuolo kata iyiene mondo otime.
Ndiko kod buko mag wang yore gi seche moko itimoe grafiti bende.
"Tiyo gi nyinge Sirikal mag adieri ma on'ge ketho ga ma ling' ling' mag tijni, kendo keto wa e thuolo mager mar kethruok gi ji kod bedo gi jowasigu mathoth ma ok par, gimoro ma waol godo." Swift9 nowacho, ka bende otamore fulo nyinge ma adieri..
"Tiyo gi nyinge ma opondo ma ok adiera miyowa thuolo mar bedo ja oyuma kendo ja mila ma ok omoyo nonro gi e lela," Daddo nomedo, ja higa 23 ma jandiko, jagoro, jabuko kendo ja grafiti ma Nairobi.
"Atiyo gi riekni na mag gik mineno kod miwinjo mondo aor ote e wi oganda wa. Ma e gima atimo mondo apuonj kedo warang gik mabeyo kod maricho. Ne an to grafiti e yor ngima," Daddo wacho.
Owacho ni grafiti miye thuolo mar nyiso kore machielo mar riekni mathith."Ne an to grafiti en yo ma atiyo go e jiwo lokruok ne timbe oganda, ng'anyo kata choro dwaro mag oganda machielo. Koro inyalo temo paro kaka en gima ni gi mbi oko kanyo.."
Grafiti e boma ma Nairobi itimo gi jolony mag tijno mon'e malong'o kaka Bank slave.
Migepni moko ma ok mag piny owacho ma tiyo kuonde dak ma ongohore osega bedo ka tiyo gi jo grafiti kaka jo go oporo mag lokruok.
Joel Bergner, ma on'gere malach kaka Joel Artista an ja buko kendo japuonjo ma loso tije mag buko madongo gi jomatindo kod gwenge matindo e aluora mar piny.
En achiel kuom jok mane ochako kendo jata chenro mag Artolution, ma chanoga weche mag nyisruok mag lony.
E higa 2013, ne gichano kendo gitayo chakruok 'Sisi mag kwe' Kibira ka giriwore gi migao mar ojende mar Kibira Hamlets.
"Sisi mag Kwe' ma en chenro mar ojende mar ndiko, buko kod goro, e kor sisi mag ute ji ochano jiwo kwe kod riwruok gi tudruok makare e kind oganda mopogore opogore e weche mag siasa kod dhoudi nyime ne yiero mag 2013.
"Kibira ne oyudo hinyruok matek e lwenj nganyo mag siasa ma ne omuonyoKenya bang yiero mokalo, koro geng'o nuoruok mar gima chalo kamano ema ne en dwachgi maduong," Joel Artista nondiko kamano e mbuyi mare, www.joelartista.com.
Chenro no ne oriwo nyaka loso romo mag kelo kwe gi nyithindo mag gweng' gi ojende kod loso chenro mar buko kod ndiko weche ma nyayo kwe e geng apaya ma e gweng' no.
Ei chenro no nitiere riwruok gi jo grafiti ma e gweng ne "othiwi mar kwe" no kama ne jo grafiti go oyudo thuolo mar wicho geche mag othiwi 10 gi wechemoko ma duoko chienywaruok mag ekind ji.
Kata ka mano, yor no ok en aena wuotho e kuonde yueyo.
Grafiti ineno ga ga njawo mwandu ji koro jo grafiti go thoro mana time ki ling ling.
ka gitiyoe kidienje matindo to otwang' maber, giromo gi jo sir chenro maggi kendo gituch gi thor weche.
Kata koweyo, chandruok ma en go, ndiko e geng apaya no osechako bedo gi rwak maber, ma koro kelo kwe ne rawere ma ni mana gi chir e tiyo gi riwruoge madongo kama iyudoe sir kod arito makare.
Riekni ma nengo ne tek.
"Ndiko kata buko mag grafiti nengo gi tek ahinya. Mak mana ka watiyo gi migao maduong, ng'eny buko ma watimo ichulo kokalo e yor uso gik moko kaka lewni gi hema mobuki. Gichwalo nyime riekni go kendo bende kelo yuto ne jo ti tijno.
"Seche moko wayudo sir mag omenda eyor hola ma ok duoki koa kuom josir kod migao moko ma ok mag piny owacho," Swift9 nowacho.
Chupe mag kwoyo rangi ja bedo ga kar Sh. 300 gi Sh.800 moro ka moro.
"Goro ma ibuko e kor udi gi kelo ga ji kanyakla; gi kelo ngeyo kendo yawo paro bende gimiyo ji thuolo mar paro gima goro no temo nyiso.
Ma ok yudi ga gi wach dhok, ahinya ti gi jogo mowuok e kuonde mopogore opogore to goro kod piche mag ma ibuko e kor udi wuoyo ga gi ji ma ok odewo ka ma ng'ato owuokie," ne owacho.
Kane ndikruok mag dwaro vidio kar bedo ochakore 'Subscription for Video on Demand' (SVOD)ne onyise akwede moro, to ok kendo koro.
Koro, gi tiyo gi ei ot ma koro bedo mana kido manyien, ohala mathoth gi yore tije mamoko dhi e yor nyasani ma kar bedo,vidio kar dwaro ose medore mokalo, ahinya to ne nyakalondo mag TV ma nya dala kod filim.
Dibed ni ngima ma nyime mar filim nyalo dhi duto eyor mbui chutho?
Uteloso weche nyisruok go madongo pod ni gi luoro mag gi, ka pod gi thoro hero yore ma chon ma ne osetem ma opim.
Achiel kuom filimbe mag nyisruok ma orit gi geno ahinyo mag 2020, kae to 2021:Onge Sa mar Tho, Filim mar James Bond mopangi e kidienje mopogore opogore, ose deki golo mare nekech luoro mar lala ma dipo ka gibedo go ka digole e yor nyisruok mar mbui, mopogore gi gole yore mag sinema.
Kata kamano, e gweng', jolos chenro kod jo nyis chenro go thoro hero mondo onyis chenro kokalo mana e yor ridruok mar mbui.
Ka otiyo gi riekni ma nya dala, Showmax sani nyiso chenro mang'eny ma gund gi opogore opogore mag nyisruok ma Kenya ne jo higa duto.
Moko matin kuom moher ahinya e nyisruok go gi johera mage gin kaka; Sol Family, Selina gi Njoro wa Uba e kind mamoko.
Higa mokalo, kata kowe chandruok ma okel gi Covid - 19 e piny duto, ok osebedo mudho ahinya ne jokenya ma jolos filim.
Higa mosekalo, osegabedo gi gimbo maler mar gimoro mowuok e lop Africa mondo obed sulwe ewang taya mar piny ngima kaka Netflix.
Jo Kenya gi tiendgi: Poacher, Sincerely Daisy, Disconnect to gi 40 Sticks duto te norieny e pawno.
To ma nenore ka gimoro ma biro ga timore mangeny kinde ka kinde
Kar tiegruok ma Realness to kod Netflix koro nigi riwruok manyien ewi loso weche ma ochan golo e okenge mopogore opogore moikore ting'o malo jo Afrika gi tiendgi kaka Queen Sonogi Blood & water(Pi gi Remo)
Kar nonro no ni thuolo ne jondiko ma Kenya, ma Africa ma milambo kod Naigeria man lony e wi tipo kad wang'jowi e yo moro amora (weche milieko kata adiera moyangi) kata dhok.
"E Netflix, wageno ni mbekni malich wuok ka moro amora to be inyalo hergi kamoro amora.Wageno ni Afrika omew gi mbekni ma pok ogo," mago nowachi gi ja Kenya Dorothy Ghettuba, ma en jatelo mar Netflix e luwo weche mag Africa gi tiendgi.
Jandiko ma Kenya, ja ta chenro kendo jakel chenro Jennifer Gatero ne onyiso chenro ne Ma en Ngima mong'ith ka wuok e mbui mare, yor keyo weche mane pod otemo go.
"Ayiero chwalo weche ma kende nekech ne an gi thuolo mar keyo gi awuon kenda kendo chopo ir jowinjo maga achel ka achiel ma onge kony mar tudruok. Ne apuonjora mathoth nyaka ni onyalore to kata kamano otek ahinya." ne owacho.
Ja loch mar midila kendo jatugo Brenda Wairimu, ma osega bedo e loso chenro ma odhuro ahinya e Kenya, jiwo jo neno ni mondo ochiw sir ne riekni gi loso filimbe ma kenya.
"Kwak uru magwa. Ne uru gige wa molos mag Kenya. Ok awach mana ni mondo uyie abundu gik ma ok becho, to mi uru gige wa thuolo mar kiawa," owacho.
Cameroon otimo nyisruok ne e alap mar piny ngima e alap mar Netflix.
Ng'eny buko kod goro ma ni Nairobi, Mombasa gi Kisumu opong' gi ndiko kod piche.
Giwuoyo kuom otodo ma ni ei oganda kaka akuede mag dhoudi, wuoro, gi telo marach.
Asega bedo ka ahero buko to kokalo kuom art, asega bedo ka achwalo paro maga kod adiera ewi aluora mara.
Dhidha yie ni golo Chakacha oko e nyasi mar piem mag thumbe ok ema ne omone landore mokalo yoo ka dho wadh nam chumbi, tomakmana ni jothumbe ne ongi'yo kit thumbe mamoko kendo giwuok giweyo Chakacha, ka moko to nyalo bedo ni ne odhi adhiya e yore gi mopogore nikec jatend band ne olose girupe owuon.
Bedo e wang' taya nyalo bedo matek, ahinya to ka anyuola, osiepe, johera magi gi piny duto paro ni onego in ibed mana ma onge both kendo ma onge ndalo mag midekre.
Ji duto gore gi lwenje moko ma kata jok ma keto kuom gi geno mani malo go ok ong'eyoe gimoro amora.
Naomi Osaka ma ja tuk tennis ma Japan ne omedo landore bang' kane ogolore oko mar tuke mag Faransa moyaw ne jotugo duto mag 2021 mane otim Stade Roland Garros cakre dwe mar Abich tarik 30 nyaka dwe mar Auchiel tarik 13.
E andike mane oketo mbuyi ne mar anyuola, Osaka ne owacho ni osebedo ka oyuare gi midhiero mag paro kod chuny ma dan'ni, koro ne ok onyal chopo e nyim jofwambo gi keyo e mbaka mag dayo dhok kaka chik orak dwaro.
"Asega bedo ka awinjo e chunya ni ji ok osedewo ngima mar paro mar jatugo, to mano osebed o adier sa asaya ma aneno chokruok mar jofwambo gi keyo kata abet e achiel kodgi," ne owacho.
Bang' yudo gi ng'eng'ruok kod seyo, ne bang'e olero yuaruok ne gi midhier mag paro kod chuny madang'ni. "Adiera en ni asechandora gi kinde malach mar midhiero mar paro kod chuny ma dang'ni chakre e tuke mag pinje ma loka (US) ma oyaw ne jotugo duto e higa 2018 to asebedo gi kinde matek ahinya mar dhi nyime gi ngima ka mano.
Chieng tarik 30 dwe mar Abich, Jatugo mar opich Agoko Dennis Ombachi ne oyangore e lela ni en gi tuo mar wich gi midhiero mag paro.
"An Dennis Ombachi, jatugo mar opich agoko e okang mar piny ngima kendo jahera mar tedo. Gima ji mang'eny ok ong'eyo en ni yande pimo mag thieth ne oyuda gi tuo mar wich," Ne owacho e mbuyi mare mar twita.
Ombachi nowacho ni seche moko ne ndege nyaloga yombe kendo ne inyalo seye to ne onge ng'ama ong'eyo ni ohinyore.
"Kuom higni mang'eny, aseyuara kode kaachiel kod midhiero mag paro. Ne seche moko anyalo ga wuok lal nono e tudruok mag mbuyi kendo ndege ne nyaloga yomba ka aseloso kidieny mar jotugo mar pinywa. Tim ni ne inyalo nga seya go "atemo mana bedo Dennis." Gima ne jojuonj na ok ong'eyo ne kit rem mane an go," Ombachi nowacho.
Ne owacho ni oyiero goyo mbakane gi ji nikech thoth ji ok ohero ga wuoyo e wi tuoche mag paro. " Ang'ado rieko ne jok ma nigi chandruok kaka mara no mondo omany kony mar jalony."
Ma ne bang' ndiko orak ma malombo wang' gi Indianapolis Colts.
Ne omedo: "Asebedo gi gagi kod jothieth, jo non paro kendo kawo kinde e kuonde thiedho tuoche mag paro. A ogo erokamano ne Nyasaye kuom osiepena. Gin bende koro ginyalo yueyo ka gin thuolo kendo duoko penjo gi adiera ka openjgi; "ere Dennis?".
E higa mar 2013 jatugo Daniel Adongo, jahiga 23, ne obedo ja Kenya mokuongo tugo e National Football League(NFL) e piny Amerka.
To e higa mokalo, jokenya ne oyudo buok kane Adongo onyeo pichene owuon e lela ka ofuong'o yiro mar gima ne nenore kaka njaga kendo oting'o chupa elwete.
Ngima Adongo ne nenore ka ok ber o piche go.
Gik moko ne ochako dhi ne Adongo Milambo e higa mar 2015 ka ne ochunge e tuke mag NFL bang' ka ne ose donjne gi lweny moko mag udi.
Duoko ne osenyiso ni Adongo ne ogoyo miyo moro ma nonro mare ne ok onyeny e lela sano.
Anyuola mar jatugo machon mar Sharks, Vodacom Bulls kod Kings mane nenore ni oikore mar kawo piny gi ahiti, ne okwayo ka giwacho ni girite maber bang' ka pichenego ne olandore ka ne en e ngima marach.
Jang'wech mar Olympic ma jaloch midila mar dhahabu ma chon e ng'weye mag mita mia aboro, Winfred Bungei bende ne osebedo gi neno mare e midhiero mar paro kod sikruok e mer. Ehiga mar 2019, Bungei nonyiso od lendo mag Olympic ni math kong'o ne odwa tieko ngimane.
Bungei, ma nyaka kanyo ne osechango, ne owachoni sikruok e mer ne omedore bang' weyo tugo.(Rutaya)
"Nitie mana kuonde giko adek ne ja kong' nyalo gikie: Kar od thieth. Bende inyalo dhi e jela nekech tim moro mofuwo, kata inyalo tho. Kaka Wilfred Bungei, ase kalo e kar odno, ma moko ariyo go to ok agombi - jela gi tho. To be onge ng'gato ma dwaro dhi e yor kono kata kamano," ne owacho ekinde ma ne idyo dhoge gi jofwambo gi keyo mag pacho.
Bungei ne owacho ni ngima ma nengo ne tek ma jotugo dakie ga ema nyayo kethruok gi, ahinya to ne jogo ma ok otang' gi ma ok chiki.
"Nitie ng'ichno mang'eny ahinya malo kanyo ekinde ma jatugo loyo kendo mau mag dhi maber opong'o ngima gi. Iywayo gi mayot e math kong'o, chode kod timbe kethruok ngima e yore ma moko mana mondo gi pand wang' gi ne adiera," Bungei nowacho.
Ja abal mipwoyo ahinya Michael Phelps ne obwogo ji mang'eny ka ne onyenyo yuaruokne gi midhiero mag paro e lela kowacho; "Adier bang' Olympic ka Olympic, aparo ni ne alwarga emidhiero maduong mag paro; ne ok adwar bedo e tuke go kendo."
Ka owuoyo e Kennedy Forum sach romo mar higa ka higa mar ngima nag paro e Chicago e dwe mar Ang'wen, Phelps nowacho ni noparo mana deruok.
Ne ok adwar bedo mangima kendo.
Wiya ok bi will gi bedo e oda mar nindo e dala, ka bedo abeda e iye kanyo ka ok adwar bedo mangima.
Gik moko medo bedo matek e kinde ma huma kod pesa ochako dok piny.
Jang'wech mag akinda Jemmimah Sumgong, ehiga 2019, ne oluongo jo riwruok mar jongwech ma kenya (AK) mondo ochiw hocho ne jong'wech, moko kuomgi, mane owacho ni ne kalo e kinde matek.
Sumgong, mane ochungi e tuke ngwech newach konyruok gi yedhe majiwo del, ne owacho ni ne ochiegni podho e midhiero mag paro kaka ne o onge gi ng'at mane onyalo ringo ire.
Bange, AK ne ochano kuonde hocho ne jong'wech, ahinya to ne jong'wech matindo, kipuonjogi kaka ginyalo rito huma kod geno mabiro gi dhi maber.
Moko kuom gi, ahinya to mawuok e anyuola modhier, ne chandore kaka di gi ti kod pes gi madongo magiyudo kuom loch gi.
Romo mag tiegruok mag AK go ne oik mondo opuonj jong'uech go e yore mag keto mwandu mondo kik githagre ka giseweyo ngwech.
Tne onge yo modich kata chenro mar arita mobidhire mar rito kendo konyo jotugo go e weche mag ngima mag paro.
Jatend migao mar thieth Mutahi Kagwe nyoro ne oket e orindi maliet mondo oler ane gima omiyo ne okawo kinde malach mondo ochiw duoko ewi rupot mane ogol gi aguch omenda mar piny owacho ma ne osiemo yomyom e wi kaka duol ma choro gige thieth Kenya Medical Supplies Authority (KEMSA) ne jo otiyo gi omenda.
Ka ochopo e nyim aput mar duol mar joket mwandu mag piny owacho (PIC) e od bura maduong, ma ochuoye kom gi jaod bura ma Mvita Abdulswamad Shariff Nassir, ja tend migao no ne o chwak gi penjo mondo oler gima omiyo nne orem kawo ondamo mapiyo bang kane osemiye rupot ma ne wacho ni migao no osekalo kar kwan omenda mane oyie ne gi kwayo.
Duol no be ne dwaro ng'eyo gima omiyo ne okawo mana od aguch omenda mar piny owacho mondo ofweny ni omenda maromo nade mane duol mar keyo gige thieth no osetiyo go kata obedo ni migao mar thieth ni gi jakanyo mare e aput mag jo KEMSA ma onego bed ni pidho ga jatend migao no gi wach.
Jo od bura go ne dwaro ngeyo kaka chwalo weche timore ga e migao no kod ka dipo ni en adier ni jatend migao no ne ni e mudho kotudore gi weche go kata obedo ni jaote e loye ne bedo e buche duto ma ochwo gi jo KEMSA.
"Dibed ni ne ok miyi ga weche machuok e wi gik ma tomore KEMSA kata obedo ni jaote mari ne bedo e buche go , mano ema omiyo jokenya nyaka ne rit mana nyaka aguch omenda mag piny owacho ema chiw ywak e wi kaka omenda osetiyo kanyo?" ne openje gi jaod bura ma Wajir Amin Rashid Kassim.
Ali ne orem ngeyo gima omiyo migao no ne ok ofwenyo otodo ma ne Ni KEMSA mondo gi nyis jopiny e sa mowinjore.
Ne openjo ka bende jatend migao no ne ni gi chuny kendo ka bende ne en e tudruok gi apisa mage e weche mag midhusi mag Corona to gi kaka ne owinjore chandruog no lo.
Jo los chike go ne owacho ni tamogi ngeyo kaka kata bang bedo gi romo thoth mag jo bod, ne ok nochopo e ng'eyo mar jatend migao no ni ne nitie weche, kendo ne okawo mana ja iye moro mondo oler gima timore.
Kaluwore gi ler mochiw gi Kagwe, migao no ngeyo e wi wachno ka luwore gi oboke mar ote mane siemo kaka jo Kemsa osetiyo gi omenda mokalo.
Oboke mar ote mowuok e aguch omenda no ne ochopo ne ochopo ne migao no tarik 22 dwe mar Auchiel higa 2020, to okang' ne okaw mana tarik 27 dwe mar Aboro.
"Bende en gima ber gi jo Kenya ni dweche auchiel piny mwalo, migao ne pod kia kata gima dhi nyime e kemsa?"ne openj gi jaod bura ma Mandera East Amin Omar.
"Akawo ma kaka nindo e tiji. Nikech ne irito nyaka aguch omenda ema onyiso ni gimoro rach to in e ng'at ma kare ma ne onego bed ni inyiso weche ma kamago," Rashid ne ochwowo.
Ne omedo "Akawo mano kaka rem bedo gi chia mar telo makare kor ka jatend migao."
To e dwoko mare jatend migao no no kwer ni ok en tijemar nono kaka duonde mag piny owacho ma ni e bwoye tiyo.
Omako ni migao mare ok nyal kendo ok ne ochuno tije mag Kemsa.
"Wan wachiwo mana techo kod yore mag chike kowuok e migao.Aguch omenda ema nono ema omiyo ne gifwenyo wachno.
Kata kamano oyie ni nitie chandruok e Kemsa kendo migao mare temo matek neno ni olokore duol maber moloyo.
"Wang'eyo ni wan gi chandruok kendo wabiro yware kode,"ne ochiko.
Kagwe bende ne oyudore e bwo mach bang wacho ni lal ma Kemsa neno en kaluwore gi dok chien mar nengo gik moko.
Kagwe ne oelo ni duond no nigi gowi maromo sh. billion2.9 e gik mokeyo to owacho ni mano ibiro losi ka ose usi mwandu duto modong' kendo chul gope mapod odong'.
"Nengo mag gik moko koro ose lwar kaluwore gi medruok mag gik moko e Kenya ka. To bende ok en mana Kemsa kende mane onedo nengo gik moko e higa mokalo, kuonde ma ok mag piny owacho bende ne ong'awo nengo gige gi. Ne en gima ne nyaka timre kendo kuonde ohelni mang'eny nyaka winj rem no kendo nyaka ne lal maromre gigi mago," ne olero.
Dwoko ne no ne omako dho jakom ma ne owacho ni "Nyaka e kinde mag nonro, mwandu mathoth ne pod ni e ute keno.
Duol ma moko mag piny owacho e chwalo mag gi osenyiso ne ginyalo nyiewo mandu ma kamago e nengo mayot, kendo ng'eny gi ne oyiero ni kik ginyiew koa kuom Kemsa nikech nengo gi ne malo miwuoro," ne owacho.
"En gima ok otegno mondo wawach ni gima omiyo waneno lala en ni nengo ne tek e ndalo no ne ni malo. Lal no okel gi wuoro. Joke mwandu moko ne omi thuolo mar kelo mwandu gi to kuom mano ne gi dhi nyime uso mwandu gigo ne chumbu moko eka bange Kemsa ochako onyiewo mwandugo kuom jochumbu go," nomedo.
Mokalo nus mar rawere ma Kenya pod rito neno kaka chanjo mane omi jok motelo terogi kapok gi ng'ado mar kawo chuopo ma kamano, kaluwore gi duoko mar nonro manyien.
Nonro, motim gi Amref Health Afrika, ose teno chuny mar rit-ine man kuom ata malo 52 e wi mia mar rawere go gi luoro mag chandruok ma nyalo chanjo no nyalo kelo e ngima gi.
Mokalo nus mar joma wakeyni ma ne ochiwore e nonro no , kata ata malo 68.85 e wi mia, nowacho ni girito neno kaka joma ne ochwo motelo bedo kapok gi ngado ka bende gibiro dhi e chanjo no kata ooyo.
Komachielo, 47.38 mag joma chuo ne onyiso jo tim nonro e nonro ma duoko mage ne ogol e juma mokalo ni ne ginyalo yie kawo chanjo no.
Nonro ma thor mare ne en, Ranyisi mag yie chanjo mar Covid -19 kaluwore gi timbe kod paro e kind rawere e Kenya: Nonro kapok orwaki chanjo, ne fulo ni rawere ne ok oikore dhi kawo chanjo kata obedo ni bgin eme ne gin thuolo mamalo mar lomboe ji kamano.
To nonro no bende siemo ni rawere mathoth ne ongeyo ber mar chanjo go.
" Kuom mago mane ok oikore mondo ochanji, 52 e wi miya wachoni girito neno rach ma chanjo go kelo kuom jok ma osechanji, ka 6 ewi miyato odagi chuth ni gin ok nyal chanjgi," kaka nonro lero.
Mokalo nus mar joma nokaw e nonroni, (65e wi miya), ne owacho ni ne gitamore kawo chanjo no kaluwore ni ne pok giyudo ler moromo e wi chanjo go.
Bende ne giwacho ni ok giyud thuolo mar nwang'o ler moromo e wi ber gi rach mag chanjo go.
Ne nitie bathe komachielo mar o ganda matindogo (ata malo abiryo e wi mia) ma ne owacho ni gitamore chanjo go kaluwore ni odhi ataro mar kitgi gi timbegi kata yie mar gi.
Jolony mag Sayans to no fwenyo ni ni rawere oluoro chandruok mar kinde malach ma chanjo go kelo e ngima gi kuom ranyisi bedo ni ginyalo wito teko mag fuonde gi moko mag del.
Bende giluoro chandruok maricho kaka koyo gi liet, wich bar, rem mag fuonde mag del, gi koso neno remo mar ria.
Weche moko mane omako chuny gi gin kaka bedo ni remo nyalo koto, kodobedo ma onge gi teko nyodo ahinya to kuom joma chuo.
Lokruok mar ndalo mag dwe kuom joma mine, nyalo medo re nyaka gi rem neno dwe chutho, bende nowuok e nonro no kaka achiel kuom weche ma chando chuny gi.
"…iparo ni an kaka pod arom ni, ka gima kamano otimore na to ere kaka nima na ma kiny nobedi? Abiro chop[o kama anyalo mana yudo nyathi achiel? Abiro chopo kama ok anyal toyo kaka dine atiyo ka dine ok akawo chanjo no?" achiel kuomrawere go nonyiso jo lony mag sayans mag Amref.
Onge gik maricho ma ose nenore kuom jok mane osekawo okawo chwop no chakre nyaka ne yaw ayanga chenro mar chanjo no e Kenya dwe mar adek ma di mi chak timo nonro, kaluwore gi migao mar thieth.
Weche matenge ma ja timore gin mana kaka, rem e kar kama ochuo riwi, wich bar, olo kod rem mar leche.
Jok mane omi thuolo mokwongo e chanjo no gin kaka jochiw thieth, jo chiw arita kwe, jopuonj to gi jok madongo ma hik gi 58 ka dhi nyime.
Nonro ni notim e yor mbuyi, e kaunti 47 duto ma kenya e kind rawewre ma hikgi ni e kind 18-35.
Nonro no ne oor mondo o non gima yiero tim rawere e yiero kawo chanjo.
Duto maromo 665 mag rawere ne odonjo e nonro no ka mokalo nus mag joma ne odonjo e nonro no (60.30 e wi miya),ne gin chwo.
Kuom jogo ma ne okonyo timo nonro no, 45.35 e wi mia ne wuok ekaunti mani bombe, ka 26.36 e wi mia, kod 28.29 e wi mia to ne wuok e kaunti ma oluoro mag bombe kod e gwenge mag risaf kaluwore kamano.
Rawere ne oyud ni otenore mana kuom weche ma giyudo e kuonde tudruok mag mbuyi mag oganda mondo gikonyre go e ngado rieko ka gibiro kawo chanjo kata ooyo.
Moko ne otamore kawo chanjo no nikech ok gin gi chir kod piny owacho kuom teko kod wuok mar kedo gi chandruog no.
E nonro no, jo lony mag sayans noyudo ni yo kende mar yudo weche kodure gi Covi-19 gi chanjo e kind rawere en mbuyi mar oganda, ma otingo ata malo 40.30 mag weche ma ji tiyo go e wi chandruog no.
Nyakalondo mar TV, Redio bende ne miyo rawere weche e wi covid-19, e kwan mar 31.43 e wi miya, kod23.91 ewi miya moro ka moro. Weche ma ikowo gi dhok nochu ekwan matin hinya mar 2.56 e wi mia.
Rawere ma e gwenge ma jo ni gi somo mar praimar ne ogeno kuom nyakalondo mar redio kuom weche mag Covid-19.
Mago ma ni e Kolej kod mbalariany ne ogeno kuom tudruok mag mbuyi mag oganda.
Kata ka obedo ni migao mar thieth ema ong'e kaka dag weche ma otudore gi chandruoge mag ngima, mana 1.35 e wi mia ne ogene.
"Ngeny rawere ni gi yot yudo weche kokalo e mbuyi mag oganda kod weche maridore mapiyo moloyo joma dongo, omiyo ginyalo yudo weche ma ok ni kare kendo keyo ne joma dongo mapiyo, gino ma nyalo kelo dok chien e kawo chanjo.," nonro nyiso kamano.
E kinde no, Nonro moro machielo ma no tim e kaunti mag Mombasa,Trans-Nzoia, Kajiado, gi Nairobi ne yango ni thoth nyamrerwa (81 ewi mia ne nyalo yie gi chanjo.
Nonro ma ne ochan ni mondo onon ngeyo mar gi e wi chenjo mar covid-19: Gima omiyo ichenjo kod paro mar Nyamreche e wi chanjo go e Kenya, moko kuom tieng' no nowacho ni ok gidwar kawo chanjo no kaluwore luoro mar arita gi.
Ma tin ne nus mar Nyamreche go kata 36 e wi mia kod 10 ewi mia no simeo tudruok mag mbuyi gi romo mag gweng kaluwore kamano kaka yore gi mag yudo weche.
Kaunty mar Pokot ma Yimbo, ema ni gi mew mar nyodo ma malo e thuolo mar ariyo e Kenya, gi kwan ma dirom nyindindo a biryo e ot ka ot malo moyombo ariyo kata adek mag kuonde ma moko e pacho ka.
Kwan mar 7.2 e wi mia mar mew mar nyodo ma West Pokot osetud gi weche mag komo nyuol ka kwan mar piny kenya to ochung e 3.4 e wi miyakaluwore gi kweno mar oganda ma 2019.
En bende mana e gwenge mag pokot ma nyithindo nie gi thirno e okang ma malo e kwan mar 46 e wi mia, kaluwore gi nonro mar kwan oganda mag Kenya Demographic Health Survey (KDHS) ma 2014 ma bende siemo ni mokalo achiel e wi angwen mag nyithindo ma kono ni gi chandruok mag remo chiemo makare moromo.
Bed ni piny kenya osegoyo okang maduong e tieko wechegi, kaka kawo tiyo gi yore komo nyuol ose medore kowuok e 13 e wi mia e higa 2013 nyaka 28 e wi mia ma sani, kaluwore gi weche mogol gi duol mar nono tije kawo okang, ma ne ogo gi International Centre for Reproductive Health Kenya (ICRHK).
Ng'ang'ni mondo inyal yudo gik ma idwaro.
To mon mangeny ma ni e yor komo nyuol time e yor apanda ka giluoro gik maditimre ne gi ka ofwenygi gi chuo gi ma ongeyo mana ni nyithindo gi gueth.
Philomena Cherotich, 33, kendo min nyithindo adek moa Ngoleyo West Pokot, osebedo ga katiyo gi yore komo nyuol ma sani mondo ogeng go mako ich kuom higni angwen mokalo , adiera ma chuore ok ngeyo.
Ka ofwenyo, owacho, to obiro tame chuth kik otigo.
Anyuola mar ji a bich no cnandore mondo lwedo oromto, to en mana achiel kuom ranyisi mag anyuola gana gi gana ma wuoke kaunti ma duong no ma ma ni kod nyithindo mangeny ma hingo ma ginyalo pidho.
Ka luwore gi rem chano nyuol mar nyithindo, nitiere nyalruok ma malo mar nyithindo mathoth wito ngima gi ka pok gitieko hik gi achiel ae nyuol gi ei Pokot kopim gi Kiambu kata Nyeri, mano kaluwore gi KDHS 2014.
Kata obedo ni nitiere weche mangeny manyalo miyo nyithindo wit ngima gi, rem komo nyuol en en achiel kuom gik madongo ma kamago.
Nyuol machiegni machiegni ose tud ga gi thoye mag nyithindo e kinde mag nyuol nyaka ekinde ma nyathi yom.
Peter Gachangi, ja nonro maduong e duol mar nono tije mag kawo okang(Performance Monitoring for Action) e ICRHK, neno kata obedo ni nitie obadho mathoth, West Pokot pod dhi nyime timo maber ahinya kuom tiyo gi yore mag komo nyuol, ka omedo ni mana ata malo 31 kende mag iye ema ne ok ochane higa2020 kopim gi ata malo 39 e higa mokalo.
Nyithindo ma onyuol bang kinde ma chwok bang nyuol machielo, ma tin ne higni ariyo,ni gi thuolo mani malo nyadiriyo ma tho(thoye 83 kuom monyuol 1000 ma ngima) ka nyithindo monyuol bang higa adek bang nyuol machielo ( thoye 42 kuom nyuol 1000 ma ngima) kata higni angwen kata mokalo, (thoye 44 kuom nyuol 1000 ma ngima)
To kata e higa 2018 chuo Pokot mathoth ne kwedo mager ahinya wach monde gi mar komo nyuol.
Wilson Ngaren, jatud weche mag yore ngima mag nyuol e kaunti paro kinde ma thoth ma chuo ne dok utgi rango bede mondegi ranyisi moro amora mar yor komo nyuol ma iketo e bat kendo kelo lweny maratipo kane gifwenyo moro amora.
To mano ne olokore nade?
Valentine Cherop, Nyamrerwa e bwo ICRHK e West Pokot, wacho ni Kaunti jaloso ga buche mag barasa kama imiyoe chuo puonj ma ka gi aye to gidhi gipuonjo chuo wetegi e wi ber mag lomonyuol.
Mae mos mos oseloko sigana kendo kuom geno biro tieko thoye mag nyithindo kod weche ma moko motudore gi komo nyuol e Kaunti no.
Wang koro ochiki e ikruok mag penj mduong mana ndalo manok bang jopuonjre yawo sikul.
Nyithindo duto chakre piny ne praimar nyaka jo klas apar gariyo ne jodog e sikul chieng Wuoktich ka tam manyien ma biro tieko jumbe apar chakore.
To e sama hik somo mar 2021 chakore, jopuonjre duto ne ochor nyime e kilase gi manyien.
Jota somo biro timo gik moko duto chakre e loso penjo, somo mag yieko iye, goyo e oboke kod boyo.
Ma en bang kane ose tim maber chiwo penj mag jo gired 4 ma ochan gi jo sikul, gi penj madongo mag jo kilas aboro kod jo kilas apar gariyo ma jotieko.
Gigo ne otimore kaluwore gi kit somo ma orungi ma ne ochaki bang nadalo mathoth mane okethore ka ne oloro sikunde kuom ndalo mathoth e higaga 2020.
Penj mag higa mokalo ne ochiw e bwo tend Mercy Karogo ma ne en jata chenro maduong mag duol mar penj Kenya National Examinations Council (Knec).
Koro neno ni gi lokruok mar telo e duond no, kama David Nyengere ne oyier kaka jatelo manyien, ikruok ne penj maduong mar kilas aboro Kenya Certificate Primary Examination gi penj maduong mar klas apar gariyo Kenya Certificate Secondary Education biro chakore chon.
Standard oselieko ni Jatend migao mar somo George Magoha, otelo ne kidieny moro mamalo mar jolony ma wuok e migao mare kod duol mar penj mondo orangie kaka weche dhi e kar goyo penj e oboke ma ni e piny United Kingdom.
Jagoro mongirore e bad somo ma piny Jwan Julius bende ni ei jowuoth ma dhi UK.
E kinde mokalo, jotije mane kowo jatend migao wuoth gi jata tije maduong ne tingo ga apisa ma jo los penj, jo go penj go e oboke, ja ta tije pesa kodjorit penj.
Jodito ma osega kowo ker Uhuru Kenyatta romo maduong mar piny ngima mar weche mag somo mag idwaro ni mondo ongi kaka ikruok penj go dhi.
Laktar Njeng'ere ma biro lomo jago penj e oboke e limbe ne mokwongo nyaka ne yiere e lemo no, ibiro tero e okange duto mag ikruok.
Chien dala kucho, Knec temo ringo matek gi kinde matin gi mondo one ni otieko ikruokduto ne penj go motelo ne dwe mar Adek 2022.
Duond no biro chuno ni mondo oti gi thuolo matin ma gin go mondo ogol penj.
E bwo kalenda manyien mar somo, tam mar ariyo birochakre dwe mar apar tarik 11 kendo ringo nyaka jumbe 11, korumo dwe mar apar gariyo tarik 23.To tam mar adek ringo chakre tarik 3 dwe mar achiel higa 2022torumo dwe nar adek tarik 4. Penj maduong mar kilas aboro ibiro tim chakre tarik 7 dwe mar Adek nyaka kuo ndalo adek ka mag kilas apar gariyo nochakre tarik 11 e dwe mar adek.
Ndiko mag jotim penj mag Knec go rumo chieng ngeso, ma chako ayanga wuoth mabor mar ikruok ne penj go.
Ote mag odiocheng ma o or gi Knec ne jotend sikunde wacho ni ndikruok mar jo tim penj ne onego timre e kind tarik 2 dwe mar auchiel nyaka tarik 31 dwe mar a biryo.
Doho mar penj no owacho ni jo tim penj go nyaka ndikre ne penj mana e sikunde mane gitimoe kilas abiriyo ne jotim penj mag kilas aboro to gi kilas apar gachiel ne jotim penj mag kilas apar gariyo.
Riwruok mar Kenya National Bureau of Statistics podi ok ochiwo kwan mar dongruok e yore yuto ma higa mar 2020, giwacho ni podi ok giyudo kwan mag kembni moko nikech ng'ikni mokel gi masira mar Korona.
Dongruok e yore yuto ne odok chien chakre dwe mar April nyaka dwe mar Desemba higa mokalo, Agulu mar Piny kata National Treasury ne owacho ni e higa mar 2020 ne nitie mana dongruok mar gimoro atamalo 0.6.
Dongruok ochako bedoe e kinde ma piny podi nyagore gi masira mar Korona.
Riwruok mar Kenya Wildlife Service (KWS) omako sibuor moro ma ne omwomo kendo bwogo ji Ongata Rongai, e Kaunti ma Kajiado.
Chieng' Tich Adek, Julai, tarik 28, KWS ne owacho ni sibuor ma dichwono ne oyud e taondno komoko e kind sisi mar simit kod mabede moko. Iwacho ni ne en sibuor ma rawera ma pok otegno.
Raia ne onyiso KWS ma ne ooro opisa moko kuno. Opisago ne ochwoyo sibuorno gi yath ma nyose ka gitiyo gi bunde moro matin, mi gimake.
KWS ne owacho niya; “Ne wachuoyo sibuorno gi yath mi onyosore kae to watere e osiptal mar le mondo opime kendo oketne gimoro e ng'ute mifwenyego, kae to nw wadwoke e paw le.”
Gik ma kamago timorega, ripode nyiso ni dhano medo tuomore gi le mag bungu kuonde mopogore opogore e piny Kenya.
E dwe mar Mach higani, The Standard ne owacho ni sibuoche moko ma ne omwomo ne onego ji ang'wen kendo hinyo ji ariyo Maasai Mara.
Sibuochego ne odonjo e gweng' moro Talek mi gisando jogweng'no.
KWS owachone raia nigi go ripot makamago e namba mar simu 0800597 000, mondo ogeng' gik ma kamago kik timre.
Dichwo moro ma jahigni 44 odere e gweng' mar Rang’i e sab- kaunti ma Rangwe, kaunti ma Homa Bay, bang' joodgi nyise ni kik okend dhako mar ariyo.
Duncan Ong’ong’a, ma ne en jaduong' gweng' e alworano ne odere gi tol mi otho Jumapil tarik 25, Julai.
Ne oyud ringrene koliero e tol motwe e yadh abokado e bath dala jonyuolne.
Wachore ni dichwo ma jahigni piero ang'wen gang'wenno iye ne owang' bang' joodgi nyise ni kik oter chi liel moro e gweng'gino.
Chi Ong’ong’a mokwongo ne otho Mach higani. Juma mokalo Ong’ong’a ne okendo dhako machielo, kendo jonyuolne ne oriwe lwedo.
Kata kamano, kapok kata ndalo abiriyo okalo, Ong'ong'a ne owacho ni odwaro kendo dhako machielo, ma en chi liel mondo obed chiege mar ariyo.
Crispin Onyango, ma en Asistant Chif ma Genga Sab-Lokason ne owacho ne The Standard ni jonyuol Ong’ong’a ne dwaro mana ni wuodgi oket pache e kend manyien ma ne eka odonjoeno.
Onyango ne owacho ni; “Jonyuolne ne neno ni Ong’ong’a biro keto pache duto kuom chi lielno kendo obiro jwang'o dhako ma nyocha okendono.
Jatelono ne omedo ni, “Chiege ma ne eka okendono bende ne otamore wach chwore kendo dhako mar ariyo.”
Onyango wacho ni Ong’ong’a ne nigi osiep mar kisera gi chi lielno kuom higni ariyo kama.
Asistant chifno ne owacho ni, “Joodgi Ong’ong’a ne neno ni osiep ma ne Ong’ong’a nigo gi chi lielno ne omiyo ojwang'o chiege ma ne otho Mach higani.” Kendo ne omedo ni: “Joodgi gi koro ne luor ni osiep mapod nie kindgino biro miyo ojwang' bende chiege ma yande okendoni.”
Wachore ni e juma achiel ma ne Ong’ong’a gi chiege manyienno odak kanyachiel ne en lweny lilo.
Jatelono ne owacho ni: “Juma mokalo Ong’ong’a ne ogoyo dhakono gi bao mi dhakono ne opodho kendo pache nolal. Kane Ong’ong’a oneno kamano, ne oparo ni oneko moringo olal.”
Ne othiedh chi Ong’ong’a e osiptal mar Rangwe kae to odok dala.
Odiechieng' achiel bang'e ne oyud Ong’ong’a kotho e bath dala jonyuolne kendo iwacho ni ne odere.
Joseph Okuna, ma en Jalup Polis Kamanda ma Rangwe Sab-Kaunti ne owacho ni wechego ne otimore adier. Ne owacho ni ne okaw ringre Ong’ong’a moter e mochari ma Homa Bay County Referral Hospital.
Dichwo moro ne onego chiege ma ne gisewerego kae to odere Kibwezi East, Makueni Kaunti.
Vitalis Ogur ma en asistant kaunti komisona ma kuno wacho ni Nzyuko Makau kod chiege Ann Makau, ne goyoga orak Dwa Sisal Estate.
Ogur wacho ni ji ariyogo ne oyudo dhi e tich kae to Nzyuko omonjo Ann motong'e gi opanga, bang' mano to odere.
Podi ok ong'e gimomiyo ne omonjo dhakono.
Ogur wacho ni, "Wachno ne otimore okinyi osrawende ka ne ji ariyogo dhi e tich.”
Achiel kuom jirendegi ne owacho ni ji ariyogo ne nigi tungni e kindgi kendo ne gipogo dak.
Urbanus Kioko modak kuno wacho ni; "Ne gin-gi nyithindo ang'wen. Ka wechego timore ne oyudo gipogo dak."
Ne oter ringregigo e mochari ma Makindu Sab-Kaunti Hospital.
National Elections Board (NEB)mar ODM jiwo jogo mariwo patino lwedo ni gikaw kad mar patino mondo gibed e rejista kaka jokanyo kapok gichako yiero mar gweng' mar jopatino.
NEB ne ondiko niya; “Wajiwo ji duto mariwowa lwedo ni gine ni ondik nyingegi e rejista mar patiwa mondo gibed jokanyo kapo ni gidwaro chung' gi otiko mar ODM kata gidwaro goyo ombulu ne ODM. Gie sani ng'ato ok chul gimoro amora mondo obed jakanyo mar patiwa.”
NEB owacho ni kapo ni kom moro odong' nono e gweng', onego onyisgi mondo gikony jogweng' ng'eyo gima onego otim mondo giket ng'ato e komno.
NEB ne omedo niya; “Ok omi ng'ato ang'ata kata kidieny moro amora rusa mar keto ng'ato e kom kapok giwuoyo gi NEB, kendo oyienegi timo kamano.”
Jo bodno bende ne onyiso ofise duto mag kaunti ni giikre ne yiero kuom nono ni jokanyo duto mag pati e kauntigi opwodh maber kendo gine ni gilony gi chike mag yiero mayudore e websait.
Ma en lokruok ma patino otimo, ne gikwongo giwacho ni gibiro chwalo yiero mar gweng' nyaka higa mar 2022.
E dwe mar Mei, Wycliffe Oparanya, ma en jalup jatelo mar ODM kendo Gavana ma Kakamega ne owacho ni ok ber timo yiero mar pati higa achiel motelo ne yiero maduong'.
Ne ochan ni ibiro tim yierogo April 2021, to mano bende ne ok otimore.
Bende, NEB ne owacho ni kata obedo ni kinde mag bet e kom mag jogo osekalo, gigeno ni opisago “biro dhi nyime gi migepegi nyaka chop kama oyier jomoko mondo okaw kargi kaluwore gi Chik Matayo Pati mag Siasa kata Political Parties Act, chik mar ODM kod chike mamoko mag patino.”
NEB ne ondiko stetment niya; “Sama pod gin e migepegigo gin gi ratiro duto mag telo ma ne omigi kendo gibiro dhi nyime timo migepegi kaka pile.”
Onyis jokanyo mag kaunti ni giwuo e kindgi “mondo giwinjre ni gin ng'ano gini mabiro laro kombe mag kidienje mopogore opogore sama NEB biro lando yiero.”
Riwruok mar Communication Authority of Kenya (CA) dwaro nono nengo ma kembe simu mag lwedo oketo (bed ni en nengo mar gocho ne ja lain mopogore kata interconnection rates, kata mana nengo mar gocho ne ja lain machal gi mari kata termination rates). To mano en okang' manyalo kelo ywaruok mar nengo goyo simu gi kembe simu mag Kenya.
Nonro mogik mar nengo goyo simu ne otim higni 10 mokalo, rwruokno wacho ni wang'ni gidwaro pimo nengo goyo simu e piny Kenya gi nengo goyo simu e pinje mamoko machalo gi Kenya.
CA ne owacho ni; “Julai tarik 8, 2011, riwruokno ne omedo wach moro e winjruok ma ne oyudo gisetimo, Addendum No 2. Ne gi medo wachno e winjruokgi mar Determination No 2 mar 2010, ne gitimo lokruok e nengo mar goyo simu kendo ne ginyiso ni winjruokno ne dhi tiyo nyaka Jun tarik 30, 2015."
“Winjruokno ne dhi nono dongruok ma ne dhi bedoe e kindeno. Kane orumo e higa mar 2015, riwruokno ne ong'ado mar ng'iyo mokwongo kaka ohala ne dhi bedo kapok gichako nono kendo kaka inyalo tim lokruok e nengo.”
Nengo ma CA oketo mar goyo simu en gima duong' ma kembe mag simu nono sama ging'ado nengo ma gibiro keto ne goyo simu.
Nengono nyiso nengo ma kembe nyalo keto bed ni en simu migoyo e laindgi kata ne lainde mamoko.
E higa mar 2010, CA ne odwoko chien nengo goyo simu gi gimoro atamalo 50, ne giwuok e siling 2.21 e Julai, 2010 mi gitere siling 0.99 Julai 2013.
Wachno ne okelo ywaruok mar nengo e kind Safaricom gi Airtel, nengo gocho ne owuok siling 12 e dakika mochopo siling 3 e dakika.
CA wacho ni, “Nikech kinde koro osekalo, kendo lokruok mang'eny osetimore e weche mag ohala, gidwaro nono kendo yo migoyogo nengo mag simu migoyo e lainde mopogore.”
Idwa timo nonroni kata obedo ni kembe mag simu wacho ni ohala mar simu migoyo dhi mos kopim gi ohala mar ng'iewo intanet mar simu kata ooro pesa e yor simu.
Kaluwore gi ripot mogik mar higa ka higa mar Safaricom, ne giyudo bilion 94.4 kuom simu migoyo, ne gi dok chien matin nikech e higa mar 2019 ne giyudo siling 95.7 to e higa mar 2018 ne giyudo siling' 95.6.
Jonyuol mag Police Cpl Caroline Jemutai Kangogo e liende ma ne otim e gweng' mar Nyawa, e Kaunti mar Elgeyo Marakwet Julai 29, 2021
Gokinyi ka piny podi ng'ich, mtokni modhuro ne oriedo mos ka giwuok e mochari ma Iten County Referral Hospital ka gilor e ndara mar Iten-Kabarnet kendo gichomo hoho mar Kerio.
Ne obaw picha maduong' mar polis ma dhako Caroline Kangogo e mtoka ma ne oting'o ringrene. Mtokano ne otelo ne chiegni mtokni 40 mane odusi gi tonde ma rochere kod ma rajamna, boda boda mang'eny bende ne ringo kodgi.
Sama ne mtoknigo kalo jogweng' ne biro e ndara mondo gigo wang'gi e gima ne chalonegi mtokni mag arus.
Nyalo bedo ni joma ne ochano wechego ne temo timo kaka Kangongo ne okwayo, ne owacho ni doher mondo orwakne law arus ka otho.
Kangogo ma ne en jahigni 34, ne koro dok dala, ji mang'eny e gweng' mar Nyawa, e Kaunti mar Elgeyo Marakwet, ne ong'eye kaka polis mobolore kendo modimbore.
Piny ne ng'ich kendo boche ne ng'eny e polo, chieng' ne lidhore mana matin kendo chako lal, kamano e kaka kor yamo ne chalo chieng' ma ne oyud ringre Kangogo e baf mar od jonyuolne.
Mano ne otimore ndalo 11 bang' yudo ringre John Ogweno e mtokane Kasarani police, Nakuru. Ogweno ne en polis constable.
Wachore ni Kangogo ema ne ogoye bunde.
Ndalo matin bang'e ne oyud Peter Ndwiga, ja ohala moro ka bende otho e lojing' moro Juja.
Wachore bende ni polis ma dhakoni ema ne onege.
Ne oyud Kangogo bang'e kosetho. Odhi e bur gi weche duto ma dibed ni ong'eyo e wi nekgo.
Bang' mano polis nolando ni gisechako manyo Kangogo, kendo ni gibiro manye ka sindan.
Mtoknigo ne ochopo e ranga jonyuol Kangogo, ne en rangach ma mbulu. Ne idhi iik Kangogo e dalagino.
Kae to program mar iik ne ochakore, ng'ato ka ng'ato ma ne wuoyo, ne puoyo miyono ma ne ong'ere kaka ‘Caroline Jemutai’.
Nyoro, jogweng' miche kod jotelo moko ne odhi e iikne. Ne oike e dala ma ne oyudie ringrene e okinyi mar tarik 16, Julai.
Ne orwak ne Kangogo law arus. Ne okwayo kamano e mesej moro ma ne ondiko e simbe ma wachore ni ne ondiko kapok otho.
E mesejno ne okwayo bende ni owang' ringrene. Wuon-gi ne otamore timo kamano, kar mano ne oike e dala wuon-gi. Wuon-gi nyinge en Barnaba Kangogo.
Ne ok ogo bunde e liende kaka jatimore ka iiko polis motho ka pod nie tich.
Polise ma Nakuru kama Kangogo ne tiyoe ne obiro ike ka girwako lep raia, kendo ne gibet e hema ma ne owal ne jotelo.
Bang'e ne giketo maua e liende.
Onge kata mana polis achiel ma Iten kata Tambach morwako yunifom ma ne obiro mondo orit kuwe kata obedo ni jogweng' mangeny ne ochokore kanyo
Chwor Kangogo, Richard Ngeno ne obet gi nyithindgi ariyo e bath ore gi mare, kendo pache ne ni mabor.
Ngeno, ma en polis komisona ma Mombasa, kaachiel gi jonyuol Kangogo ne ok owacho kata mana wach achiel.
Saa 8.27 modiechieng' ne oket ringre Kangogo e bur.
Owadgi Mark ne owacho ne joma ne obiro e liel niya; “Ji osewacho kendo osendiko gik mang'eny e wi nyaminwa. Kata kamano, Caroline ma uwinjo ka ji woyoe kata ma ji ndiko weche kuome, ok e Caroline ma wang'eyo. Caroline ne en nyako mobolore kendo ne wamor kinde moro amora ma ne en kodwa.”
Kapo ni nyaminwani ne otimo gimoro marach, ne obothne.
DCI pok onyisowa gadier kabe ne onego ng'ato kata ooyo.
Ne owacho ni nyamin-gi ne ohero weche din kendo ne ojadhi lemo e kanisa man machiegni kanyo mar St Joseph’s Catholic Church, Anin.
Nera mar Kangogo, ma ne wuoyo e lo joodgi ne owacho ni nyaka chop nyoro, jodala ne podi ok ong'eyo gadier ka Kangogo ne odere kata ne onege.
Kipkorir ne owacho niya; “En mana Nyasaye gi Caroline ema ong'eyo gima ne onege."
Ker Uhuru Kenyatta osegabedo ka wacho kinde ka kinde ni Kenya ok bi chwalo tong' mare kata mana inji achiel ne piny moro amora. Machiegni moloyo, ne owacho kamano Julai, tarik 21 2021.
Ker ne owacho kamano, kane owuoyo gi joma tiego jorit kuwe Boni Forest, Kaunti ma Lamu. Nenore ni ne owuoyo e wi ywaruok mosegabedo e kind Kenya gi Somalia e wi tong' mar Pige Nam Chumbi.
Gima lit en ni, wach rito tong' mar pinywa imiyo pek madwarore mana sama iywaruok gi Somalia.
Kenya gi Uganda osebedo ka yware kuom higni e wi tong' mar pige Nam Viktoria, moriwo chulni kaka mag Migingo kod Mageta.
Kata obedo ni jo Kenya osedak e chulnigo kuom higni pieche, jo Uganda timore ka gima ginie weg chulnigo.
Kinde mang'eny polise ma Uganda biroga e chulnigo kendo gimako jolupo gi weche moko matindo tindo kae to gigonyogi ka gisechulogi asoya mang'eny.
Moko kuom jo Kenya iketo e sel maricho richo mag Uganda man loka machielo kuom ndalo mogwaro.
Wachore ni e chula ma Mageta, jo Uganda chuno jo Kenya mondo ochul pes Kenya siling' 8,000 dwe ka dwe, ne moro kamoro kuom yie mag lupo.
To kata obedo ni itimo ne jo Kenya marach kamano, kendo isandogi e yo ma kamano, sirkal ok odewo.
En adier ni Kenya kod Uganda gin osiepe. Kendo wageno osiep manie kindgino.
Kata kamano, ka osiep en madier, nyaka luor bedie e kindgi.
Nenore ayanga ni onge luor ma kamano e wachni.
En wichkuot ni sirkal ok tim gimoro amora sama isando raia kendo imayogi pesgi.
Kenya nyaka chung' motegno.
Kata obedo ni ok wadwar ni Kenya ochak lweny kod jirendene, wadwaro ni sirkal one ni polise ma Uganda owere gi jolupo ma Kenya.
Onego gi chak kendo chenro mar keto tong' ne pige mag Nam Viktoria.
Ok onego owene jo Uganda thuolo mar timore gi jo Kenya ka gima gin mana gik tugo.
George Kinoti ma en Director of Criminal Investigations (DCI) ne owacho ni polise ma jonon wach ne oyudo miyo moro milion 5.7 ma ne otero ne jong'ad bura.
E afidavit moro ma Felix Karisa ma en Chief Inspector osingorego kodwoko riwruok mar jong'ad bura, DCI ne owacho ni polise ne odhi mako jong'ad bura Aggrey Muchelule kod Said Chitembwe e ofisegi bang' ng'ato kwalonegi wach ni jong'ad burago idhi mi asoya mar milion 7.
Karisa ne osingore niya; “Wadwaro chako gi keto weche maler ni, ne ok omak jong'ad burago bende ne ok ochandgi kaka giwacho, to ne giyie giwegi mondo gidhi kodwa e ofis maduong' mar DCI mondo gindik stetment e wach asoya mawachore ni ne gikawo."
Karisa ne owacho ni ne omiye ting' mar nono ywak moro, ni jong'ad bura gi opisa mamoko matiyo e doho ne odonjo e timbe mag mibadhi kendo ne oyudo weche madier ni nitie joma oor mondo owuo gi jong'ad burago mondo kes odog konchiel.
Ne osingore ni Julai tarik, 21 ne oyudo ywak moro ni jang'ad bura moro kod ng'at ma ne oor ire osebedo ka romo kuom kinde, kendo giseyie ni ibiro ter milion 7 e od jang'ad burano.
Kata kamano, Karisa ne owacho ni ne giloko kar romo apoya mondo obed Milimani High Court, kendo ne onego oter pesa kuno.
Ne owacho ni Julai, tarik 22, ne giketo obadho Milimani High Court mi girito nyaka gimoro 8:00 modiechieng' kendo ne giyudo wach ni romono ne dhi bedo e ofis mar Jang'ad bura Muchelule kendo ni Jang'ad bura Chitembwe ne dhi konyo e wechego.
Karisa ne osingore niya; "Ne wadhi e ofise jong'ad bura ariyogo kae to wafwenyorenegi kendo wagoyo joma ne nikuno peksen. Ne wayudo miyo ma ne ni kanyo gi dola 50,000 mag Amerka kata siling milion 5.”
Kaluwore gi janon wachno, ne giyudo Jang'ad bura Chitembwe gi dola 7000 mag Amerka kata siling 700,000.
Ne owacho ni riwruok mar Kenya Magistrates and Judges Association (KMJA) ne owuondo doho mondo gigol chik ni DCI kik mak kata donj ne jong'ad bura ariyogo.
Karisa ne osingore niya: “DCI ne luwo chik kendo ne nono ketho maduong' motudore gi mibadhi. Omiyo ok nyal wach ni ne gidonjore gi Judiciary. Kwayo mar geng'o ni kik mak kata donjne jong'ad burago en yo mar geng'onwa mondo kik wati tijwa kaka dwarore.”
DCI wacho ni wach mar ni ne ok oyudo barua mar doho ma ne oyiene mondo odhi omak jogo en wach ma ok nyal chung', nimar ne onge seche mag timo kamano, ne onyisgi molewo wach asoyano kendo ne gin mana gi kinde matin mar dhi mako jogo.
Ne oluong jong'ad bura ariyogo e doho juma mokalo, kata kamano, Jang'ad Bura Muchelule kod KMJA ne okwayo ni otam DCI mondo kik oluonggi e doho, kik omakgi kata kik odonjnegi gi wach mar asoyano, mi doho neo otimo kamano.
KMJA, katiyo gi okil Danstan Omari, ne owacho ni opisa mag DCI ne oketho chik kuom mwomruok kendo donjo e ofise mag Muchelule kod Chitembwe ma ok omigi barua mar doho kendo ne ok giyudo pesa mag asoya kaka giwachono.
Muchelule ne okuong'ore ni onge gima ne opisa mag DCI oyudo e ofise, ni ne gimake amaka kae to gitere e ofis maduong' mar DCI kendo gipenje penjo.
Kane wachno ochopo e nyim Jang'ad Bura James Makau, ne omedo chwalo kesno nyime kowacho ni kik mak jong'ad burago, kendo ne owacho ne joma odonjonegigo mondo giter wechegi e doho kapok tarik 18 Oktoba ochopo.
Achiel kuom joma ne oyud nyoro kotho e yo ma ok nyal ler malong'o en japuonjre ma mbalariany ma Egerton. Ne en wuoyi ma jahigni 23.
Ne oyud japuonjreno ndalo achiel bang' lalne.
Jonathan Kisaka, Polis Kamanda ma Njoro sab-kaunti ne owacho ni ne oyud ringre japuonjreno Jumapil gotieno e puodho moro mar mbalarianyno ka ne imanye .
Kisaka ne owacho ni, "Japuonjre ma nyinge en Edward Jage, ne one mogik Julai, 24."
Polis wacho ni Jage ne nigi tuwo mar dipreson.
Polis ma Narok South bende nono wach tho mar nyako ma jahigni 17, Tendwet.
Kizito Mutoro, ma en Kaunti Polis Kamanda wacho ni ne oyud nyakono nyoro gimoro saa 12:30 mokinyi koliero e kor ot kama ne onindoe
Mutoro ne owacho ni; “Nyakono ne otho e yo kitere e osiptal.”
Patrick Kosgei ma en Chif ma alworano ne owacho ni nyakono ne oramo ni odwaro wuoche manyien mag skul nikech wuoche ma yande en-go oyiech.
E Kaunti ma Homa Bay, jogweng' ma Rang'i ne obwok ahinya kane giyudo ringre Dancun Ong’ong’a, ne en jaduong' gweng' kaliero e yath.
Ne oyud ringrene Jumapil kaliero e tol motwe e yadh abokado, e bath dala jonyuolne.
Wachore ni Ong’ong’a ne oyware gi joodgi mana juma achiel kama bang' kendo dhako mar ariyo.
Joma kedo mondo orit alwora ne okwayo George Kinoti, jatelo mar Directorate of Criminal Investigations (DCI) mondo onon mapiyo tho mar Joanna Stuchburry, miyo ma ne kedo mondo orit alwora.
Jogo ne oriwore gi Ker Uhuru Kenyatta e bwo Kenya Network of Land and Environment Defenders (LED), kane osiemo mager joma ne onego Stuchburry e yor mahundu.
Stuchburry ne ong'ere gi lweny ma ne okedo mondo kik keth Kiambu Forest.
Ne ogoye bunde Julai tarik, 15. Polise wacho ni ne ok onege mondo okwale nimar onge gimoro amora ma ne okaw kuome.
Phyllis Omido ma en jatelo mar Centre for Justice, Governance and Environmental Action ma ne otelo ne grubno ne owacho ni jogo ma ne onego Stuchburry nyaka mak mi kum kaka owinjore.
Riwruoge mamoko ma ne oketo seyigi e stetmentno ne gin; Human Rights Agenda, Kwale Community Development Programme, Big Ship, Prohome, Green World Kenya, Chema Initiative, Malindi Rights Forum, Preserve Africa Initiative, Eco Ethics Kenya, Tree Growers Association of Kenya, Power Youth Network, Mica Miners kod Friends of Lake Turkana.
Omido ne owacho ni Stuchburry ne okedo ma ok ool mondo kik keth Kiambu Forest kod mwandu mamoko mag Kenya masieko kendgi.
Bende ne gigoyo mos ne joodgi miyono.
Ne owacho niya: “Ocha ngima jogo makedo ne alwora e piny Kenya, kendo wapenjore ni nyaka karang'o mibiro dhi nyime timonwa mahundu, isiko ibwogowa, polise hinyowa, moko kuomwa lal alala nono, kendo doho chandowa, to onge gima sirkal timo.”
Polise ariyo ma ne odonjne ni ne ginego Kwekwe Mwandaza ma ne en nyako ma jahigni apar gang'wen e dalagi Kinang'o koro ong'adnegi bura ni ne ok gineko goyiem. Ne ginego nyakono Agost 2014.
Polise ariyogo ma ne gin Veronicah Gitahi, DCIO ma Kinango kod Issa Mzee ma en Polis Constable otwe e sel kirito bura mibiro ng'adnegi Tich Abich ma Jumani.
Martin Muya, Jang'ad bura mar Doho Mamalo ne orucho bond ma ne omi polise ariyogo bang' kane owachne ni inyalo hiny wede Kwekwe.
Ka podi irito bura mibiro ng'ad Tich Abich, bura ma ne ong'ad kawuono paro ne ji kaka ne oneg nyathi skulno malit e chuny otieno kane polisego manyo janek ma ne wachore ni en watgi.
Joma kedo ne ratiro mag dhano osekedo matek e wach nek mar Kwekwe.
Nekno ne okelo wach, mi doho ne owacho ni okuny ringre nyathino ma noyudo oseiik kendo odhi opime gi joma opogore mondo ong'e gadier ni ang'o ma ne onege.
Chieng' Tich Ariyo ne otim nyasi mar jothum ma Kenya e dala S.K Macharia ma en ja ohala. Jothum mang'eny ne nikuno kaachiel gi josiasa kod jo ohala mamoko.
Nyasi ma timore e dala Macharia Ndakaini, Gatanga, Kaunti ma Murang’a idendo, ni Skiza Thanksgiving Luncheon program. Idwaro ni nyasino oket e lela pek ma jothum romogo kendo oriwgi lwedo mondo giting' nying Kenya malo.
Raila Odinga ma en jatelo mar Orange Democratic Movement (ODM) ne ochopo dakika matin kapok ochopo saa 6 modiechieng'. Ne en gi jaode Ida kod Gavana adek Mwangi Wa Iria (Murang’a) Alfred Mutua (Machakos), kod Wycliffe Oparanya (Kakamega), kane gidonjo ne gi toye mana wer gi miel.
Jowergo ne owacho ni gigoyo erokamano ne Ker Uhuru Kenyatta kuom weyo ma ok oketo osuru e thum ma ma ng'ato winjo sama igoyone simu.
Okang' ma ne okaw Julai tarik 1, 2021 biro miyo jothum oyud ohala momedore kowuok e wendegi manie simu mag ji.
Ben Githae ma en jathum ne owacho ne Citizen TV, ni jothum osechandore ahinya chakre masira mar Korona, kata kamano, koro omor ni nitie geno ni weche biro dhi maber.
Jal ma ne owero wer mong'ere ahinya mar Tano-Tena ne oywak niya; “Musicians tumekuwa tukiumia sana. Wakenya wamekuwa wakidownload nyimbo zetu kwenye skiza lakini ile percentage tunapata ni kidogo sana. (Jothum ma Kenya osechandore gaming'a nikech pesa matin ma ne wayudogo kowuok e skiza tunes)
Raila, ma ne en wendo modhial ne onyungo ne jo Kenya e intanet ni jower medo lungo wendegi i wendegi.
Ne ondiko niya e intanet, “Ne iwero wend Mejja mong'ere ahinya, mar Tabia za Wakenya kamoro, kawuono gokinyi, kae to awacho mana e chunya ni, donge en adier! Masaa na mkenya lazima atachelewa lakini sherehe?!..”
Raila Odinga Jatelo ma ODM kaachiel gi jotelo mag siasa mamoko chopo Gatanga, Murang’a e nyasi mar jothum ma Kenya.
Jotelo mag siasa mang'eny ni kuno moko kuomgi gin, Gavana James Nyoro (Kiambu), Gavana James Ongwae (Kisii), wuon nyasi Nduati Ngugi Jabunge ma (Gatanga), Eugene Wamalwa ma en Devolution Cabinet Secretary, James Orengo, ma en Senata ma Siaya kod Peter Kenneth jal ma ne kinde moko ochung' kolaro kom mar ker.
Jobunge mamoko ma ne ni kuno ne gin Kimari (Mathioya), Maina Kamanda) Maoka Maole (Igembe North).
Solomon Mkubwa jawer mong'ere gi wende din, ma en ja Congo modak Kenya, kaachiel gi jothum mang'eny mowuok kuonde mopogore opogore e Kenya bende ne ni kuno.
Jo Kenya manie ohala mag tuke, moriwo jothum ne ochandore ahinya nikech pek mar masira Korona.
E twak ma ne Ker Uhuru ogolo higani, ne owacho ni ohala mar tuke “omako kama duong' e yore yuto mag pinywa” kendo ne osingo ni obiro neno ni higani ibiro sir ohendnigo mondo gichung' kendo.
Ne owacho ni obiro neno ni otiek ywaruok mosegabedo e wi kaka chik onego oti ne weg wende, kendo ne owacho ni jogo duto ma nigi ratiro mag wende ondik nyingegi e rijista ma ginyalo luongo ni National Rights Registry.
Uhuru ne owacho ni, “Ibiro ketne kembe ma uso thumbe chik, ni pesa duto michulogi odhi e akaunt achiel mochung'ne gi Kenya Copyright Board, eka ichulogi pesagi.” Mano biro miyo onon kembe ma uso wende.
Achiel kuom yore ma inyalo tigo e pimo tuo mar Leishmaniasis en ka watemo loso yo mar yude kama entie ka imanye gi yor map kod tiyo gi gik ma sani ma nyalo fwenye mapiyo.
E higa mar 2018 ne wandiko kit tuoni maromo ji 900. Kata kamano, ma ok onyiso ni mago kende e kwan mane ofwenyore.
Ne wa fwenyo ni nitie sirikal momoko mag gwenge mang'eny mantie gi tuoni to ne giparo ni en tuo ma chamo pien dhano.
Yo ma sani waluwoni biro konyowa ng'eyo kuonde ma tuo ni yudore e pinywa ka.
Leishmaniasis en tuo ma yudore kunde ma otuo ma sirikal ok ose bedo ka ng'iyo maber. En tuo mar achuogra ma iyudo kuode ma otuo ahinya e Africa ma ikelo gi achuogra Leishmania ma medo landore nikech lwang'ni marach ma yudore kama kuoyo nitie.
Tuoni biro e yore ariyo ma Kisungu luongo ni visceral leishmaniasis (kala-azar) kod cutaneous leishmaniasis.
E higa 2014, ne bura mar piny magima ma ngima weche mag ngima dhano - the World Health Assembly ne ong'ado ni pinye mondo oket chenro mar tieko tuoche ma yudore e pinje ma otuo ma ok ose bet ka imiyo nonro maber.
Kaluwore gi wach Dr Joyce Onsongo, ma ochung' ne World Health Organization, leishmaniasis WHO oketo nyime e chenro mar gi.
“Wadwaro ni ka ochop 2025 owinjore ni wanyalo doko tuoche man e piny gi kwan maromo 75 ewi mia kendo 85 e higa mar 2030 e pinje 13 ma tuoche ngenyie e Africa." Ne owacho kamano. "Wan gi joma watiyo go e Kenya ma biro miyowa chopo gol ni kendo wabiro dhi nyime gi tiyo kod sirikal ma piny kod mamalo e loso yorego."
Onsongo bende omedo jiwo jo kanyono mondo chenro man tie mondo kaka yoo ma ginyalo wuyo go kendo kendo matek mar neno ni tuo mar leishmaniasis orumo e piny mondo ji duto obed ni nyalo dak e yor ngima maber.
"E higni 10 ma ose kalo, nitie chenro ma ose bedo ka dhi nyime kuom kedo gi tuoni e yor genge, neno ni ok plandore kuonde mangeny kod tieke e piny. Sirikal ma duong kod piny owacho mag kor ngenge ema neno ni chenro no odhi nyime,” Dr Rashid Aman ne owacho kamano.
Aman ne obedo wacho ni mondo chenro mar sirikal no mar kedo gi tuoni otimre maber pesa dwarore maromo million 2 e higni abich ma biro.
Ka ng'ato paro ni tich matek kelo pak to par diriyo.
Riwruok mar piny magima ma iluongo ni World Health Organisation (WHO) ogolo siem ni tich kuom seche mang'eny nyalo ng'ado ngima dhano machiek, nyalo kelo tuo mar kul bat (stroke) kod tuoche adundo.
Omiyo ber ka jatend ni iongeyo ni nonro mar WHO kod riwruok mar jotich e piny mangima - International Labour Organisation (ILO) ne oyango ni tiyo mar seche mageny ma ohingo seche 55 e juma ne okelo dhoo mar dhano maromo 745,000 kuom tuo mar kul bat kata stroke kod tuo mar ischemic e higa mar ma ne en bedruok mar kwan dhano 29 e wi mia achiel mane obedo e higa 2000.
E nonro margi, WHO ne ong'ado ni tiyo kuom seche ma oloyo seche 55 e juma achiel ema kelo 35 re wi mia mar tuo stroke kendo ji maromo 17 e wi mia bende thoo gi tuo mar adundo ka ipimo gi joma tiyo mar seche manyalo romo kind seche 35 kata 40 e juma.
Tuoche mag adundo biro nikech nok mar muya ma iyweyo kod remo e leche mag adundo dhano.
Kata obedo ni nitie bedruok mar tuoche kod thoo mangeny e piny, nenro wacho ni ji mangeny tiyo kuom seche mangeny e piny mangima kendo ngima machalo ka ma miyo ji mangeny nyalo yudo ngol kendo nyalo miyo gi dho chon ka pod gitedno” . WHO owacho kamano ka omedo ni joma thoo nikech tuoche ma okel gi tiyo mar seche mangeny ngeny kuon chuo ma nyalo romo kwan ji 72 e wi mia achiel.
Riwruok mar piny mangima ma ng'iyo ngima dhano (WHO) ne ofwenyo ni tuo mar Covid-19 omiyo jotich mangeny tiyo kuom seche mang'eny ma ohingo tong' kendo sani tije ma itimo e yor sime ema koro kembe mangeny tiyo go; ma miyo fwenyo tong' matiyo ofisi kod tiyo dala bedo matek, ka waweyo wach mar ji ma ose riembi mageny ka tich ma omiyo jotich ma odong' matin tiyo kuom seche mageny.
Aman dhi ga tich ka oting'o bag mar computa matin mar Laptop to onge mifuko ma okete chiemo ma ichamo sa odiechieng'.
E seche ma ichamo chiemo mar odiechieng ' to inene ka odhi kar chiemo oko kata kama jotich chieme.
Miyo moro to ting'o gik mag kelo ler, wuoch ma irwako ma onyalo loko ka tich kendo otingo' chiemo mayot ma obiro chamo ma oted dala kod pii ma oting'o e chupa.
Ang'o momiyo chuo ok ne ber mar ting'o mifuko mar lunch kaluwore ni ngima sani tek kendo ka wangiyo ni en chiemo maber kendo ma ok okaw pesa mang'eny?
Joseph Waithuki, jatelo ma miyo ji hola, wacho ni tingo chiemo ka ngato dhi tich ok en gima yot ahinya kuom ngat no ma pok onyombo ma ok ted ode pile kendo ma hidho matatu ka dhi tich nikech chiemo nyalo pukorene kendo paro ma tich ma kamano nyalo miyo ngato.
Kata kamano, tuo mar Corona ochuno ji mangeny mar tiyo e udi ma sani loko pach ji kuom tich macahalo kamano. “Ne atiyo gi shilling 300 pile , pesa mane ok owinjore oti,” Waithuki wacho kamano, ka omedo wacho ni tingo mifuko mar chamo chiemb saa auchiel nyalo bet mayot ne jogo ma dhi tich gi mitokni gi ma obet mos ma onge gima chando gi.
Henry Mwenda, jago ma ochungne weche mag jongiewo e bank, wacho ni dhi gi chiemo ma ose tedi e tich ne otimo diere ma tuo mar corona odonjo e piny sama ne otende mageny mag chiemo ne olor kendo ji ne oluoro yudo tuo mar korona no. ka ok mano,di ne ok atingo chiemo ka adhigo tich,” ne owacho kamano , ka otemo lero ni tingo chiemo no biro ketho ne kaka odwaro ni odagi. “Par ane kaka ngato nyalo dhi kar madho kuong' gi box mar chiemo - mano gima ok nyal timore." Mwenda wacho kamano.
Katakamano, tingo bocx mar lunch ne en gima yot the jo Kenya ma odak e pinje ma oko.
“E piny jo America, ofise nigi kuonde ma giluongo ni kar romo mar jogo man gi Brown Bags, ma samoro bende iluongo ni kar chamo lunch kod somo. Magi e kama jotich chamo e lunch kod jowte gi ka gigoyo mbaka sama gidhiye gweyo mar chamo lunch,” Andrew wacho kamano.*
Victoria Muthoka, dhako ma onyuom kendo somo weche mag chike miyo chuore chiemo ma otedo e ot mondo odhigo tich ocham saa lunchd kaam gitiye ma giloso e gik ma iuso.
Oketo ne chuore alot, chiemo makelo teko, olemo ma ichamo kendo gima imadho.
Chamo chiemo ma olos e ot kata dala nigi gik mabeyo ma okelo e del; onge gik maricho mageny ma oriwe go; ok okaw pesa mageny kendo otingo gik ma opogore ma miyo ngima dhano bedo maber ka luwore gi kaka okane” Faith Kariuki ma somo kaka ji onego chiemo ma tiyo kama iluongo ni Afya Bora Nutrition and Wellness Centre wacho kamano.
Kata obedo ni ndalo ma okuongo ne ok ihikore mar tingo chiemo ka oa go ot, tinde ok oja wacho ni iye ok ber kata ni muore.
Omedo wacho ni hotele man Nairobi onge gik mangeny ma ngato nyalo yiero mar chamo. “Ka idwaro a lot ma oa e ngweng' kod kuon ma rabuor mondo icham, ok ibi yudo ka otede; ka ok kamano, to ibiro yudo ni itede mana mar kinde matin” .
Ka iweyo mano, otende temo tedo a lot ma okadhore, ma gik ma kelo ber e del ma ose kedhi gi ler kod liet. To ka itingo lunch ma otedi e ot, inyalo yiero kit chiemo ma idwaro chamo.
Mo ma yudore e a lot ber gi del moloyo chiemo ma itedo e hotel.
Raphael Tuju ne oyier bedo minista mar fwambo kod weche ma kelo mwandu e Kenya e yor welo mabiro e piny ka e higa ma okuongo mar loch mar Ker Mwai Kibaki mane ocjhakore higa 2003.
Jalupne e migawo no ne en Beth Mugo.
Tuju, ma osomo weche mag fwambo gi keyo ne ngama owinjore gi tich mane omiyeno.
Tuju mane osomo University of Leicester, United Kingdom, e higni mag 1980 kod chak higni mag 1990 ne otiyo kaka achiel kuom jolendo e TV.
Ka iweyo mano, ne ogolo weche mageny mag fwambo kod keyo e TV kata radio ne kembe madongo man oko, kembe mag ji kod bede sirikal ma opogore opogore.
Osebet ka ondiko e oboke man Kenya ka ahinya e East African Standard.
Bedo ni Tuju ne en achiel kuom joma osomo weche mag lwando weche ne omiyo ongeyo maber duong mar bedo gi thuolo mar wuoyo e weche ma chando jopiny.
Kuom mano ok en gima nyalo buogo ngato ni diere mane en e migawo mar Fwambo kod rwako welo e Kenya, loch Kibaki ne omiyo jo fwambo thuolo mar wuoyo e piny Kenya.
Od piny owacho maduong ma Ker odakie ne ok ochando jo fwambo kod keyo kendo jondiko ne inyalo wuoyo kuom piny owacho maonge ywaruolk mageny. Kendo jogo ma ngiyo ratiro mar dhano bende ne nigi duol e kenyya ka ahinya ma oloyo kinde mane ose kalo.
Mondo mi Kenya ne bedo kaka kama ji biroye wuoyo gi jopiny e East Africa, Tuju ne oneno ni jogo mane dwaro lwando weche e Kenya ka ne ni thuolo mar fwambo kod keyo maonge ywaruok gi sirikal.
E loch mar KANU, kembe mane ji ochako ne ok oyiene gi lando weche mageny; en mana Kenya Broadcasting Corporation (KBC) ema ne nigi thuolo mar lendo gik mageny.
Ne en diere Tuju ka ne en minista mar Fwambo kod Welo Welo e piny Kenya ema ne radio stations mag dho udi ma opogre opogore ochako lendo e Kenya ka.
Joland weche e dok ma opogore opogore e Radio machalo Kameme FM, ma lendo gi dho Kikuyu, Kass FM mar Kalenjin kod Radio Ramogi mar Jo-Luo kod ma moko ne ochakore.
E ndalo Tuju, udi mag television ne omedore e Kenya.
Kembe manyien machalo Sayare TV (2004) kod K24 (2007) ne ochaki.
Ka omedore gi television stations mamoko ma ok mag piny owacho machalo kaka Kenya Television Network (KTN), mane ochaki e higa 1990, Nation TV (NTV), mane ochakore 1999, kembe mag TV manyien go ne miyo jo Kenya weche e dhok Kiswahili, dho jo franca, English kod dhok kabila mmamoko mag jo rotenge ma ngato ohero kata ongeyo.
Jo fwap weche mag ndiko bende ne odhi maber kaluwore gi telo manyien mar Raphael Tuju.
Jo gazede ariyo madongo ma ongere mar jo Daily Nation kod East African Standard ne omedo bedo gi huma maduong e Kenya ka gin ema ji mangeny ngiewo gi.
To ka ochop gik mar loch mar Ker Kibaki e tich ne ma okuongo, kwan gasede ne omedore e Kenya ma ochopo aboro.
Nation Media Group ne ochako gazet manyien ma iluongo ni Business Daily mane ndiko weche mag pesa kod dongruolk mar piny.
Ngat ma iluongo ni Patrick Quarcoo bende ne ochako The Star Newspaper e diere mane Rapahel Tuju ne jatend migawo mar fwambo kod rwako welo e Kenya.
Nikech Tuju ne ongeyo ka jo lendo nyalo gero kit ngima jopiny, Tuju ne okone jo fwambo kod keyo ni nyaka gi ne ni weche mag jo Kenya bende omi thuolo e lendo magi.
Tarik 8 dwe mar Aboro 2003, Tuju ne olando ni jo fwambo kod keyo man Kenya (TVs) ibiro dwar ni mondo ka ochopo tarik 1.1.2004, mondo obed ni lando ma ok tin ne 20 mag weche matimore e Kenya.
Ne jo Radio, ne okone gi ni nyaka gine ni gilando weche ma jo Kenya timo maromo saja 30 e wi mia. Kata kamano, chik mane Tuju ogolo no ok ne otigo kaka dwarore e ndalo go.
Kata obedo ni mago ne ok otimore e seche go, jo Kenya ne ochako wuoyo e ber mar chike mane Tuju ogolo go.
Kaka jatend migawo mar fwambo kod rwako welo e Kenya, Tuju ne otero weche Kenya e piny mangima.
Ka ok omor gi mying marach mane Kenya nigo e yore mag fwambo kod keyo weche, Tuju ne otero wach Kenya e piny wasungu mar British.
Gima ne odwaro maduong ne en kaka onyalo loko kaka jo Britain kod Kenya ne ose bet lwando weche kuom higni 50 mane ose kalo.
E dwe mar apar ga achiel 2003, Tuju kod Wachira Waruru, mane jatend KBC diere go ne odhi Britain kwayo barua mar yawo Radio station e piny no mar lando weche mag KBC.
Ka luwore gi paro mar Tuju, Radio Station mar KBC no ne biro miyo jo Britain thuolo mar yudo weche ma olandi gi station ma opogore gi British Broadcasting Corporation (BBC).
Tuju ne neno ni KBC ne biro lando weche jo Kenya maber ma oloyo BBC.
Ne gi bedo kod buok ni chike mag jo Britain oyiene mana kembe mag jo pinje mag wasungu man Europe yawo station mar Radio e piny mar Britain no.
Ka iweyo mano, seche duto tee ne okonegi ni chiwo barua mar yawo Radio Station ne ok nyal timore nyaka higa mar 2010 nikech ne nitie jogo mane ose ose mi thuolo no.
Kata obedo ni sani chike ne ose loki ma yiene joma oa e pinje mamoko mondo oyaw Radio Station e Britain, yudo thuolo ma Radio station manyien nyalo tiyo go pod tek.
Kedo mane Tuju okedo go gi huma marach mane Kenya obedo go e diere wach Al Qaeda mane ketho gik moko e Kenya ne oung lwedo gi jo Kenya duto.
Nikech huma marach no, welo mane biro Kenya mame kelo ne jo Kenya nwengo mageny mar adek mag pesa ma oa oko, ne owito pesa maromo milion 13.5 chakre higa 1998 mane go US Embassy gi bomb ei Nairobi.
Bang ma timre, pinje mag wasungu ma Europe kod America ne olando ne joge gi ni ok ber ka gibiro Kenya nikech nitie jo jore ma nego ji.
Weche ne obedo bedo matek kane jo UK ne oloro huyo mar ndeke gi ma biro Kenya mane piyo Nairobi kod Mombasa e dwe mar Abich 2003.
Loro no ne otimore nikech wasungu ne oluor ni joge gi ibiro negi gi jo njorego man Kenya.
Bang ka ne ok omedo gi thuolo mar yawo Radio station Britain, Tuju ne oloko paro mar tich.
Ne otemo wuoyo e Radio kod TV mag pinje man ooko.
Tuju ne lando mana wach achiel e station ka station mane owuoye go.
Ne olando ne ji piny mangima ni kata obedo ni Nairobi ne ok mor gi weche mag jo njore man Kenya go, piny owacho ma Kenya ne ose kawo atua mar neno ni ji odak gi kwe.
Ne omedo lando ni Kenya koro ok ni marach ahinya korka weche ma jo njorore maloyo kunde mamoko ma wasungu dhiye.
Kinda mar Tuju ne okelo lokruok e piny Kenya.
Jo UK ne koro oyiene ndeke gi mondo obi Nairobi kod Mombasa.
Tuju ne obedo kaka jatend fwambo kod welo ma biro Kenya e diere loch Ker Mwai Kibaki nyaka higa mar 2005.
Tije ma ogik e bedo e sirikal ne obedo gi weche mageny e diere ma riwruok mar NARC ne dhi bedo gi goyo ombulu mar ngeyo pach jopiny e chike manyien - referendum - mane otimore higa 2005.
Bange dweche matin ka ne NARC oyudo loch, okak ne ochako bede e kind jo tend riwruok mar siasano mane oloso sirikal.
Ywaruok ne obede e kind Kibaki kod Raila Odinga kaka ginyalo tiyo kanyakla.
Odinga ne owacho ni chama mare kod chama mar Kibaki ne obedo gi winjruok ma ondiki kuom kaka ne gibiro tiyo e sirikal kane gise yudo loch bang goyo ombulu.
Winjruok gi no ne owacho ni gibiro pogo lemo gi e diere (50-50) e kind chama mag gi mag siasa go.
Jatend Jubilee Party ma en Raphael Tuju temo paro kaka ngato owinjore oti gi picha ka pok owuoyo gi jo fwambo kod keyo e kar nindo mar Elementaita e ngeng' ma Nakuru tarik 13.11.2016
Kibaki ok ne owuok oko mar kwedo mar mar winjruok mane gibedo go gi Raila Odinga (MoU).
Gima ne owacho en ni MOU ne owuoyo mana kaka ne gibiro pogo tije mag jotend migepe.
Ne ok oyie gi Odinga ni MOU ne owuye kaka ibiro ndik ji tich e piny owacho.
Joge Odinga ne dwaro ni wach mar winjruok no obedi e ndiko ji e sirikal, joma ioro tiyo e pinje ma oko kaka ambassodors, joma tiyo e bede sirikal ma opogore opogore kod joma tiyo e migawo mar rito ngima kod mwandu mar Kenya.
Lweny mane obedo e kind Kibaki kod Odinga ne okelo pogruok e od bura maduong e sirikal mar jotend migawo ma iluongo ni Cabinet mane Kibaki oloso.
En e diere ni ma Tuju kod jalup Ker machon Moody Awori kachiel gi George Saitoti ne olokere odok kor ka Kibaki.
Pogruok mane omedo e kind Odinga kod Kibaki ne omedore kaluwore gi pogruok mane gibedo go e wach mar loko chike mag Kenya.
Joge Odinga ne otiyo gi wach mar goyo ombulu mar loko chike mane otimore higa 2005 mondo gi ked gi joge Kibaki.
Ne giwuoyo gi johera gi mondo kik kal chike mane joge Kibaki dwaro ni mondo obedi e Kenya diere goyo ombulu mar referundum mane otimore higa mar 2005.
Odinga kod joge ne ne dwaro Prime Minster man gi teko mar rito sirikal ka gitiyo gi President mateko ne odok chien. Ma wach mane okwedi gi joge Kibaki kane gin gidwaro ni President obed gi teko mangeny ma ohingo Prime Minister.
Sirikal ne oyombi e ombulu mar referendum mane owinjore olok chike Kenya.
Mana bang odiechieng achiel ka piny owacho ne oyombi e kura mar referundum no gimoro ne otimore e Kenya.
Kibaki ne oriembo jotend migepe (ministers) mak mana jalup Ker Moodi Awori kod jatend chike (Attorney General) Amos Wako.
E barua mane ooro ne jo fwambo, Ker kibaki ne olero ne jopiny ni duoko mar kura mar referendum no omiyo oneno ni okel lokruok kuom ministers mage kod jolup gi mondo ket joma nyalo tiyo kanyakla ne jo Kenya.
E duond od bura mar sirikal (Cabinet) mane olando bang jumbe ariyo, ne ok olando bad migawo mar Raila Odinga mar yore, gero ote piny owacho (Ministry of Roads, Public Works and Housing), Kalonzo Musyoka (Environment), Ochilo Ayacko (Gender and Sports), Linah Jebii Kilimo (Home Affairs and Registration of Persons), Anyang’ Nyong’o (Planning and National Development), Najib Balala (National Heritage and Culture) and William ole Ntimama (Office of the President — Public Service).
E cabinet manyien no Kibaki ne oyiero Tuju Minister mar weche pinje ma ooko (Foreign Affairs).
Ka orange e yo mar tich, tij Tuju ne en siro chike mag sirikand Kenya ma wuoyo kuom kaka onyalo tiyo kanyakla gi pije mamoko.
Ka ongiye e yor siasa, keto Tuju momdo otel ne migawo mar Foreign Affairs ne en gima nigi lengo mare.
Miyo Tuju teko e sirikal mare ne en plan mar Kibaki mar kedo gi Odinga e wach mar siasa e yiero mane biro timore higa mar 2007.
Kane ji chiegni dhi e 2005 referendum, Tuju ne ochako chama ma iluongo ni People’s Progressive Party.
Joma ngiyo yore mag siasa ma tut ne neno ni party mane Tuju ochakono ne idwaro ni mondo oma Odinga ombulu e piny jo Luo mondo kik obed gi thuolo mar loyo ombulu mar referendum.
Tuju ne obedo Minister mar weche ma ooko (Foreign Affairs) nyaka loch Kibaki ma okuongo mar bedo president orumo.
Gima ne timore e ndalo no, Tuju, mane obed kaka jaod bura ma Rarieda e kind higa 2003 kod 2007, ne oyier dhi e od bura gi otiko mar Narc ka oluwo chama mar Odinga ma ne iluongo ni Liberal Democratic Party (LDP).
Ma nyiso maler gima omiyo ka ne giwere gi Odinga to ne ok oyiere kendo Rarieda kaka jachung mar gi.
Lwenye gi Odinga ne ok ochwake nikech jo Luo ne neno ni okedo gi jatend gi mar siasa.
Kata obedo ni ok ne oyiere e kura mane otimore e higa mar 2007, Tuju ne ok olwar e yor siasa.
Kaluwore gi kaka President Kibaki ne ogene, Tuju ne Ker oyiero kaka ja ote mare kendo ja ngad rieko ne piny owacho.
Tuju ne otiyo kanyakla gi Kivutha Kibwana.
Ka ne Kibwana ne en jangad rieko ne Ker Kibaki e weche mag chike, Tuju ne ngado ne rieko e weche mag fwambo kod keyo kod kaka dho udi mag Kenya nyalo bede achiel.
Tuju ne obedo kaka achiel kuom jo ngad rieko ne Ker Kibaki nyaka ne ochopo higa 2011 mane oweyo e tich mondo one ane kaka onyalo manyo kura mar bedo ker mar Kenya e ombulu mane dhi timore e higa mar 2013.
Bange mano, ne ochako chama mar siasa ma iluongo ni Party of Action (POA), mane omanyo go bedo president mar Kenya.
Tuju ne onyuol tarik 30.3.1959.
Ne osomo Majiwa Primary School kama ne oaye ka odhi Starehe Boys’ Centre.
Tuju nig digri mar ariyo e weche mag fwambo kod keyo (Master of Arts degree in Communication ka oa e University mar Leicester, United Kingdom.
Kane pok odonjo e siasa, Tuju ne tiyo kaka jangad rieko e weche mag tudgruok mar piny.
Kuom riwruok mane otiyo negi gin World Health Organization (WHO), the United States Agency for International Development (USAid), the World Bank, the Department of International Development (DfID) and the United Nations Development Programme (UNDP).
E kind higa mar 1992 kod 2001, Tuju ne en ngama ne ochako kendo jatend (Founder and Director) kambi ma iluongo ni Ace Communications.
Saa 9 kiny okinyi, tugo mar chuo ma iluongo ni 3000m steeplechase - tugo ma jo Kenya ose bed ka loyo kuom higini 37 ma ose kalo, biro timore Tokyo Olympics.
Chuo Kenya ose bed ka loyo Olympic steeplechase gold medals chakre 1984.
Sama koro jangwech ma thiri nginyi ma iluongi ni Conseslus Kipruto ne ok odhi nyime bang weyo ngwech ma itemo go pinje mane otimore e dwe mar auchil higani,Kenya koro nigi geno kuom Leonard Bett, Abraham Kibiwot, kod Benjamin Kigen mane oluwore e kawo namba achiel nyaka adek e tugono.
To jo Kenya man Tokyo nigi tich matek mar kelo loch dala nikech pinje mangeny mag Africa oro jogegi maring omaber e tugo no.
Ka ochakore Lamecha Girma kod Getnet Wale ma aa Ethiopia kachiel gi Soufiane El Bakkali ma aa Morocco, bet ma Kenya ose bedo ka loyo e tugo mar 3000m steeplechase ni wang ni ok bei bet mayot.
Ngat mane oloyo e tugo mar temo jnogo ma oa pinje ma opogore pogore, jalo mane ne jaloch e Africa kinde ma okalo ma iluongo ni Abraham Kibiwott, ema koro ineno ni biro kawo kar Conseslus Kipruto e tugo ma Tokyo no.
Otiegore e yor ngwech ka giringo gi Conseslus in Mosoriot, ei Nandi County.
Kibiwot masani ja higni 25, ose nyiso ratiro ni oikore mar duogo loch e Kenya etugo ma dhi timore Tokyo Olympics ka ingiyo kaka ose bet ka oringo e chenro mar joma dongo.
Ne oyudo bronze e tugo mar jo Africa mane otimore 2016; ne ochako oyudo Silver e Commonwealth Games mane otimore higa 2018 kane pok obedo numba 7 e tugo mane oriwo piny mangima - World championships mane otimore 2019.
Kama chielo, Kigen, 28, dhi e line mar ngwech ka en gi ilo. En ema inene kaka ngama nyalo yudo loch mar gold.
Kigen, mane oloyo e tugo mar Rome Diamond League mane otimore e higa 2019, e saa mar 8:06.13 ok nyal buon e tugoni.
Ediere ma okalo, ne oloyo El Bakkali kod Conseslus e ngwech mar Diamond Leagues. E higa mar 2018, ne odhiero wang Kipruto e tugo mar Prefontaine Classic kane pok oyombo El Bakkali e piny gi mane omiye loch Rabat, kama ne ji piemore.
Kigen bende ose nyiso ni en ja ngwech mathiri nginyi man gi speed maromo 3:31 1500 pb kane oringo e Doha dwe mar abich; ne oloyo e ngwech maduong steeple mane otimore e higa mar 2020 mane otimore Monaco. Ne ochako oloyo e ngwech mar steeple ma otimore higani 2021 e yoo mayot, ka oringo gi saa mar 8:08 mane otimore Florence tarik 10 dwe mar auchiel.
Kata obedo ni Lenard Bett ma ja higi 20, pok onyiso piny mangima nguvu mare, ngwech ma ose bet ka oringo mar higini 3 ose bet maber nikech ose bet ka oyudo loch.
Bett ne oloyo e pimruok matin mar pinje kata kamano ne oloye e tugo mar Gateshead, mane opieme e tugo mar Diamond League mane otimore higani, ka obet namba ariyo kuom Hillary Bor ma ja America.
Diere mane Bet mane en jahigni 16-year-old e higa mar 2017, ne oloyo tugo mar manyo bedo jaloch mar World U18 mane otimore Nairobi.
Bang higa achiel,kane en ja higini 17, ne oyudo midila mar silver e pimruok mar World Under20 championships kane pok oloyo e 2019 tugo mar jo Afrika matindo (Africa Junior Title kaka ja higni 18 mane nitie e tugono.
Soufiane El Bakkali ma ja Morocco en achiel kuom joma ji ohero e tugo mar Olympic steeple. Ose bedo gi nying maber e higi ma okalo machieng' ni.
Doho ma Wang'uru man Kirinyaga County nyocha otweyo ji agwen twech mar ngima gi duto kuom kosa mar mayo ji gi yor angenge.
Jangad bura maduong Gideon Mutiso ne otweyo Isaak Kariuki Ndambiri, Kennedy Gachoki Kanguru, James Gitonga Wawira kod Christopher Bundi Mbogo kuom nego ji ariyo kendo hinyo ji ariyo mamoko e seche mane gidhi mayogi ka giun gi gigo mag maundu.
Ji angweno go ka omakore gi joma moko mane onge e od bura, wachore ni ne otimo kethno tarik 1 dwe mar Abiro 2018, kane e gin kar madho kongo moro man Ndindiruku, Mwea East sub-county.
Nydendi moro ma iluongo ni Margaret Wanjiku Mwangi ne oma shiling 200,000 kendo ne onege kachiel gi migosi Stephen Muriithi Mwangi.
Od bura ne owinjo ni ji agwen go mane negi bunde mar AK 47 rifle, ne okielo ma ohinyo James Kimani kod Kelly Nyawira, ma sani ok nyal tiyo tich moro amora sani.
Bende ne ofwenore ni Robert Mwangi, mane en chuor myadendi Margaret Wanjiku Mwangi kod owadgi Kimani mane otho, ne jomecho go oweyo marach nikech ohala mane gigoyo no ne ogore piny.
Mwangi n e okwayo ja ngad bura mondo omi kuom mager ne jo njore agwen go.
“Kane ginego jaoda gi bunde, ne adong gi nyathi ma kidoro ma pod arito nyaka sani. To seche ma gima kama otimore, ok anyal dhi manyo tich moro maIongo"Mwangi ne owacho kamano ka pii wange chuer.
Nyadendi Nyawira, mane jo njorego ohinyo ma omiyo songa, ne okwayo ja ngad bura mondo otwe jonyore agwen go e ngima gi duto.
“Ne ochuna mondo awe tija mane atimo nikech ne ahinyora ahinya. Kuom mano, akwayo kot mondo ongad bura mar nek ne jonjore agwen gi," Nyawira ne owacho kamano.
Advocate mane ochung ne jonjorego Nduku Njuki, e kwayo ne, ne onyiso kot ni jok mane ochung nigi go ne pod onge ketho kendo polis ne pok omako joma ne otimo tim marach no.
Jangad bura Justice Mutiso ne ongado bura ni jogo ,ame omaki ok ne oyie ni ne gitimo marach kata obedo ni gima ne gitimo ne rach ahinya.
“A ayudo ni joma ne omaki gi onge luor gi joma momoko kendo kata obedo ni omigi thuolo mar kwayo nguono, pod gitemo mana dagi ni ok ne gitimo kosa kata obedo ni sirikal kod joneno to ose nyiso maber ni ne gitimo wach marach no. maonge kiawa,” Mutiso ne ongado bura kamano.
Jangad bura no bende ne owacho ni kata obedo ni twech mar nek en gima judge ema ngado, jo njore agwen gi to owinjore gi tho nikech gin be ginego ji.
Polise agwen mane omaki kuom nek mar ja Britsh ma iluongo ni aristocrat Alexander Monson biro ngeyo kaka ongad buch gi tarik 28 dwe mar Apar, bang kane joma ochung ne sirikal kod joma ochung ne jonek wuoyo od bura nyoro.
Okil kama loka mane ochung' ne joma iwacho ni ne oneko go ne owacho ni sirikal ne ok oluongo jarit ,ame rito kar od math kama ji ne nitie mondo owachi ni to ango' mane otimore e od math kanyo kane pok Monson ne ogol oko kato bange omake.
Jared Magolo ne owacho ni joma ochung ne sirikal kod migowo ma mgiyo kaka polis tiyo e Kenya - Independent Police Oversight Authority (IPOA) ne ok onyiso maler gima ne okelo hinyruok mar Monson mane omiyo otho. Ne owacho ni jo sirikal ok otiyo maber ne anyuola mar Monson.
Ne owacho ni joma ochung ne piny owacho ne ok oluongo jarit mane rito kar math ma ongere ni Tanduri Night Club e Diani mane oluongo polis mondo omak jogo ma othono kane oyude ka obadho jaga oko mar clubu no.
“Ka angiyo gima omiyo omaki joma oachung' ne ka, jogo mane timo nonro ok otimo maber ne kot kod anyuola mar ngat ma otho no mikech ok gitimo nonro makere mondo gi yud gima omiyo ngatno ne otho. Nitie gima nyiso ni jogono mane rito kama ne ji mathe no, ne oluongo polis tokata kamano, ne ok oluonge e od bura mondo owach thoge kuom gima ne otimore kanyo chieng no, mane omiyo oluongo polis,” Magolo ne owacho kamano.
Polise ma iluongo ni John Pambe, Naftali Chege, Charles Munyiri Muganda kod Ismael Baraka ne odonj negi gi ketho mar nego Monson e dwe mar Abich higa 2012.
Jangad bura ma iluongo ni Justice Eric Ogoia ne oyudo ni polise agwen go ne nigo kosa kendo mano ema omiyo ne okel gi e kot mondo giwach gima ne otimore e tho mar Monsion.
Magolo ne owacho ni mondo ne luongi polise mamoko mondo omed biro e kar mathno nyiso maler ni ne nitie ywaruok moro e club kanyo.
“Joma nyocha timo nonro mar jogo ma otho no ne ok oneno ni en gima ber mondo gi non ane gima ne otimore sama ne imako ma otho no kendo weyo mar timo nonro kuonde ariyo go, ne gitami ngeyo ka jagono ne ohinyore e clubu kama ne gimethe no kata sama ne imake oko,” Magolo ne owacho kamano.
Magolo ne owacho ni kot kod jo piny ok chieng' no nge ngama ne ohinyo jago ma otho no kendo ni ne ohinye seche mage.
“Onge gima nyiso ni jogo ma ochung' negi ema ne ogoyo kendo ohinyojogo ma otho no,” Magolo ne owacho kamano.
Ne owacho ni Monson ne nyalo bedo ni ne ohinyore kama ne otere kar keno (cells), e ofisi mar polis, sama ne imake kata sama ne pod en e kar matho kuong'.
“Kuom mano, ajiwi ni tem mondo inge gima ne otimore kaka en; ok wamor gi nonro mar polis kod migawo ma ngiyo polis (Independent Police Oversight Authority IPOA) ma ok omiyi ;er maber kuom gima ne otimore. Kuom mano,daher mar kwayi ni mondo iwe ngato mar adek ma odonj ne gi ketho mar nek ni,” Magolo ne owacho kamano.
Jalup ngat mane ochung' ne sirikal e bura ni senior Counsel Alexander Muteti ne otemo jiwo kot mondo otwe polise agwen mane omaki go kuom nego Monson e higa mar 2015, Diani Police Station.
“Atemo jiwo kot mondo oyangi ni polise agwen go ne otimo kosa mana kaka sirikal ose lero e andike ma ne wakelo e kot, nikech jago mane otho no ne otho e lwet gi,” Muteti ne owacho kamano.
Muteti ne omedo jiwo kot mondo ongi gima omiyo iwacho ne polse agwen go ne oneko ma sirikal ne okelo e kot mondo mano ema okony judge ngado bura makare kuom gima ne okelo tho mar Monson.
Muteti bende ne omedo wacho ni kot bende owinjore orangi adieri man tie kuom gik ma joma omaki go wacho ka dhano e temo nyiso ni ne ok gitimo makosa .
“Atemo wuoyo kuom joma omaki nikech - jatelo - nyaka koro irang ane gima omiyo polise ma omaki gi, golo thok ma opogore e wach tho ngatni, ahinya kuom kama ne nyasore mane omake go ni ne oyudore';ma e gima ne omiyo omake maduong',” Muteti ne owacho kamano.
Okili ka maloka machielo mane ochung ne joma omaki go Daniel Wamotsa ne owacho ni sirikal temo wacho ni Monson ne ohiny e kind saa ochiko otieno kod saa apar gariyo okinyi kane en e lwet polis; to katakamano, onge janeno mane giluongo mondo obi owach gima ne oneno.
Wamotsa ne owacho ni onge kaka sama ne ngatno ohinyore ne inyalo nge gi gima ne sirikal wachno.
Okil Ka Maloka no bende nne owacho ni sirikal ne ok oluongo kata achiel kuom jog mane nitie kama ne okane Monson no ka polis mondo owachi ni polis ne ok dwaro mana yango gima ne otimore nikech gin ema ne gihinye.
“Kuom mano, en neno wa ni bura mar nek Monson en bura ma onge adieri mare nikech iparo apara ni polis ema ne onege. Onge rach kuom paro ni ngato otimo gimoro to kata kamano e wachni, chich kende ok nyal bedo gima omiyo inyalo twe jogo ma omaki nikech onge ngama ne oneno gi ka gitimo ketho ma omakne,” Wamotsa ne olero kamano.
Ne owacho ni onge gima omiyo ngatr mar agwen ne nyalo hinyo jago ma otho no nikech kaka ngat man gi chewo mar polis man piny, en ne otimo mana tije mane ondike ni mondo otim.
“En gima rach ni bang magi duto, ok wanyal siemo ngat mane ohinyo Monson to ok nyal wach ni ne en ngat mar agwen ma achung' neni nikech ne en kama owinjore e seche madwarore,” Wamotsa ne owacho kamano.
Ne omedo wacho ni neno mar jatend polis maduong - Chief Inspector of police - ne otemo lero ni ne onge koko mar ywaruok e kama ne ji methe kata sama ne omaki ngat ma otho no.
Polise agwen go biro rito gi sironyo mar ngeyo kata ka kot biro weyogi kata dweyo gi e jela.
Jogo ma luongore ni Shona community sani wer gimor ka gi nyiso barua ma omigi gi sirikal manyiso ni gin jo Kenya e seche ma nyocha omiyi kipande mar bedo ja Kenya e nyasi ma nyocha otimore e Windsor Hotel man Kiambu tarik 28.7. 2021
Kuom ndalo ma okalo higi 60, jo Shona ne odak e Kenya kaka joma onge gi pinygi, ma ok piny owacho oyango kaka jo Kenya kendo ma nitie gik ma ok ginyal yudo e sirikal nikech ok gin jo Kenya.
Kwere gi ne obiro Kenya e higini machon mar 1950s ka gi aa Matebele, Zimbabwe kendo gise bet ka gidak Kenya ka kuom higni go duto,
Moko kuomi gi mane obiro gi yor Kanisa mane oor gi Johane Masowe mar Gospel Church of God, ne odonjo e kind higa mar 1959 kod 1961,; ne gidak Kinoo kod kar Kiambaaa.
Kanyo ema ne gichako e manyo kaka ginyalo bedo jo Kenya, ka gi nyuomre kod jo Kenya mondo onegi kaka jo Kenya.
Ka ochop nyoro, bang chandruok gi manyo bedo jo Kenya , sirikal nyo otemo mar rwako jo Zimbwego mondo obedi ka jo Kenya.
E nyasi kama nyo jogi ma oloyo ji 200 ne sirikal omiyo kipande kod barua mar bedo ja Kanyono, minista mar Kenya ma ochungne arita mar piny - Interior Cabinet Secretary Fred Matiang’i nyo olando ayanga ni chakre sani ibiro kwan gi kaka oganda kuom ogendni mag Kenya.
“Daher mar duoko ero kamano ne jogo duto ma ose bet kodwa e wuothni , jo UNHCR kachiel gi KHRC nikech wase bet ka wawuoyo kuom kaka wanyalo tieko wach mar bedo ni ngato ma odak Kenya ka onge gi piny ma onyalo luongo ni mare,” CS Matinagi ne owacho kamano.
Higi matin ma ose kalo, jo Makonde ne orakwaki gi sirikal kaka jo Kenya bang' kane gi bedo gi nganyo, wuotho kod tero ywak gi kendo wuoyo gi sirikal mane ochopo nyaka kama ker mar Kenya odakie ka ne oluong gi gi president Uhuru Kenyatta.
“Sani koro wadong' mana gi dhoot moro achiel ma odak Tana River kendo chakre dwe manyien jog ma watiyo go biro loso kaka inyalo miyi barupe mar bedo jo Kenya,” Matiang’I ne owacho kamano.
Jo ogandani ne okone gi ni mondo kor giwe nenore ni gin jo Shona mondo gibed jogo matiyo matek kendo ma oluor chike mag Kenya nikech koro sani ibiro yudo kony moa e sirikand Kenya.
E seche nogo no, jotelo mag oganda no ne otem jiw mondo one ni nyithindgi odhi e skul kaka dwarore.
Matiang’i ne omedo wacho ni rwako jo sona go en yoo machielo mar luoro chike mag ratiro mar ngima dhano.
Moko kuom jogo ma nyoro oyudo baruwa mar bedo jo Kenya ne gin jo Ghana kod waindi e nyasi ma nyo oyuore gi Kiambu County Governor James Nyoro kod jotend sirikal mamoko.
Oliver Muregerera, ma en jaro mar maduong mar jo Sona ma odak Kenya , ne wacho ni omor ahinya nikech koro wang'ni giro lingo kuch gi mokongo e yiero ma biro bedo e Kenya higa manyien. Ne pok gigoyo ombulu e higni ma okalogo.
“Nikech ok ne wanger kaka jo Kenya ne wonge gi barupe ma opuodhi gi piny owacho. Kuom mano, ok ne ginyal yawo yor ohala. Ne chuno wa ni nyaka koro wa tigi nying' osiepewa ma jo Kenya mondo wayud barupe mar goyo ohala,” Muregerera ne owacho kamano.
Jo Shona, ma kwand gi nyalo romo ji 4,000, ne ose dak e Kenya kuom higni mangeny ka gi onge gi bsrupe mag dak e piny Kenya.
“Gi sani ngweny gi odak Lenana, Githurai, Kasarani, Nyahururu, Meru, Nakuru, Kericho, Kitengela kod Malindi,” report mar KHRC wacho kamano.
President Uhuru Kenyatta ka en Mansion House, kar dak mar Lord Mayor ma London, kama ne odhiye romo mar Kenya-UK Investment Forum tarik 27.7.2021.
Piny Kenya kod United Kingdom (UK) oketo kogno e winjruok mar higni abich kuom weche mag arita Degfense Cooperation Agreement (DCA) mabiro kedo gi weche mag njore man e pinje East Africa. Winjruokni otim kama nyo resident Uhuru Kenyatta otimo limbe mar ndalo adek kaka wendo mar sikikand jo UK.
Ka od buche mag pinje ariyo go ose kale e winjruokno, kony ma UK biro miyo Kenya biro riwo shilling 1.165 ma UK tiyogo weche mag arita piny e higa; tiego askeche ma Kenya maromo 1,100 ka gi ikore ne dhi tich Somalia; tiego jolweny mag nam ma Kenya (Kenyan Navy) kaka ginyalo kedo gi weche mag njore ei kata dho nam, ritruok kata kaka inyalo neg mach,; dhi limbe maonge luoro mar romo gi jo njore; tiekruok ma ogith kod puonjruok kuom ngeyo mar tich kod loch maber; shiling maromo million 28 mar gero gik ma konyo ji e ngeng', korka kelo ler , thieth, somo kod kedo gi weche ne ratiro mar nyiri kata mon.
Jo lweny jo British ma timo tegruok Kenya ka - British Army Training Unit Kenya (Batuk) bende biro ndiko jo Kenya maromo 550, wach ma okelo pesa maromo million 5.8 ne jo Kenya chakre higa 2016.
Minista ma ochung' ne weche rito piny Kenya - Defence Cabinet Secretary Monica Juma kod minista wad gi ma UK - Defence Secretary Ben Wallace nyocha oketo kokgi e winjruok manyien chieng tich ariyo godhiambo e buma ma London.
Winjruok no biro tego yore mag rito piny e kind pinje ariyo go kuom higini abich mabiro.
Winjruok mar DCA obiro mana tok dweche auchiel bang' ka minista ariyo go ma ochung' ne rito oluora mar pinje gi ne oromo Nairobi mondo gi med tego tiyo kanyakla e weche ma arita kaka achiel kuom winjruok ma e kind Kenya kod UK.
Winjruok manyien no mar Defense ooperation Agreement (DCA) biro miyo jo lweny pije ariyo go konyre kuom puonjruok e yor lony, ajusi mar tich kod weche ma moko.
Pinje ariyo go nigi higni mangeny kuom tiyo kanyakla e weche mag lweny, tiyo kanyakla ei piny, nam kod e lwasi mar yudo kaka ginyalo tieko yore ma chando gi ma oriwo kedo gi jo njore mag grube machalo Al Shabaab.
Dr Juma nyocha owacho ne pinje ariyo go ose medo siro tiyo kanyakla mar gi e weche rito piny.
“Nyocha wa bet gi bura mane wache weche man gi dongruok kendo ne wawinjore e yore ma biro miyo pinje wa ariyo go bed ma onge buok kor ka weche njore. Kenya ose bed achiel kuom jogo ma watiyo go machieng' ni e weche mag arita piny e pinje mag East Africa kendo kaluwore ni sani weche ngeny e piny, wabiro medo dhi nyime gi tiyo machiengni ka wakedo gi njore ma kiny,” Wallace ne owacho kamano.
Kuom higni abich ma ose kalo, jo UK, e bwo DCA ose miyo jo lweny Kenya (KDF) maromo 1,100 tiengruok higa ka higa mariwo dhi somo e piny UK, kata dhi somo kuom jo lweny mar jo UK matimo tiegruok e piny Kenya.
“Weche ma ondiki e winjruok mar Defence Cooperation Agreement (DCA), ma sani ose bet gima miyo jolweny wa bedo gi ngeyo maber mar tich. Winjruokni dhi mbele gi medo jolweny ojusi mar tich ka gidhi e kuonde ma jo njore ngenyie,” Juma owacho kamano.
Jo lweny Kenya bende ose yudo tiegruok e skul ma jo British konyo e yor pesa ma iluongo ni Counter-IED Wing man Humanitarian Peace Support School in Embakasi.
Chakre 2016, maloyo jolweny kod polis 2,000 ma oa pinje 22 ose yudo tiegruok kuom CIED skills kod jopuonj 40 CIED,ma ose kelo medruok kuom jolweny mar African Union ma sani miyo gi tiyo matek kuonde ma oter gie mondo gikony e weche mag kedo gi jo njore machalo Al Shabaab.
Gedo ma timore KDF’s School of Infantry,ma iriwo urban village, kunde ma itime lweny, kod course ma puonjo ji kaka ikedo gi njojore, duto konyo jolweny mag Kenya maromo 600 (KDF) ma itero African Union Mission, Somalia (Amisom).
Jo UK ose bet ka konyo jolweny mag pinje ma ja oro jogegi Amisom chakre higa 2010 kuom timo kos ma kaw kinde ma chuok ma itomo gi jo British Army makaw pesa moromo 43 million e higa.
Batuk ose kelo ber mangeny kuom dongruuok mar piny Kenya, ka gi chiwo moloyo 5.8 billion e gwenge ma Laikipia, Samburu kod Isiolo.
Kuom mano, jotich moloyo 550 ose bet ka ondiki nkech chenro ni e diere ma ngima sani tekni nikech weche mag corona (Covid-19 pandemic).
Nitie ywruok mnenore ni dhi timore City Hall bang jo chung mag MCAs (Members of County Assembly) ngado ni gi riembo okili ka maloka mar county no Lydia Kwamboka.
Joma ochung ne wards man Nairobi go chieng tich ariyo nyocha opuodho repot mar committee mar Ratiro kod chike (Justice and Legal Affairs Committee) mane owacho Kwamboka mondo ochubgi e tich kuom ketho mar tiyo marach gi ofise kod bedo ni otiyo maonge barua ma nyiso ni en advocate.
Repotni ne owuok kuom nonro mar committee no mane temo nono kwayo mar John Mark Ojiambo mane dwari ni Kwamboka ogol e tich "e loo jo Kenya kod joma odak Nairobi ma chulo osuru.”
E dwarone, Ojiambo ne owacho ni Kwamboka ne nitie ofisi ka ok oluwore gi chike Kenya nikech higa achiel mane omiye mar tich ne ose rumo 2018 kane ogole e tich matin gitend Governor Mike Sonko.
Kane oduogo, ne Ojiambo owacho, ndalo ne mar tich (contract) ne omedi ka ok oluwo chik mar nono joma ogwel e tich mar sirikal.
Kwamboka ma en jatend chike e piny owacho mar Nairobi County, bende ne owachi ni omiyo Njenga Maina and Company Advocates tije mag buche maromo 60 mag Nairobi County to kambino ne pok oyiene mar mar timo ohala gi piny owacho mar Nairobi kaka dwarore gi chike mag tender sirikal.
Kaluwore gi repot no, kambino mar advocates dwaro ni monddo ochul gi gi sirikand Nairobi County kwan maromo 300 million kaka chudo mar tije ma gise timo kaka ne omigi. Ne ose chule million 60 ma chik matayo weche mag pesa e Kenyamane olos higa mar 2012 dwaro.
“Jatelo mar chike go nenore ni en achiel kuom jogo man gi seya e kambi mar Njenga Maina and Company Advocates omiyo pesa ma Nairobi County chulogo nitie kaka konye” dwaro mar Ojiambo no mar thich Kwamboka ooko e tich no ne owacho kamano.
Kwamboka bende iwacho ni ohero weche mag ndiko wedene tich nikech migepe agwen man e bwo ofise otelnegi gi joma aa e kabinde.
Moloyo mano, jatend chike mar sirikand Nairobi County no bende iwacho ni tiyo ma onge barua ma nyiso ni en ngama osomo sheria.
Chik matayo weche mag joma osomo sheria dwaro ni advocate mor amora mondo obed gi barua mar tich e chak higa ka higa, gima ne Kwamboka ok otimo e higa mar 2020.
MCAs go ne owacho ni wach maka nyalo miyo sirikand Nairobi bedo gi buche mangeny ma kwedo tije ma Kwamboka otiyo kaka jatend chike mar sirikal.
Repot mar committee ma ochungne ratiro (Justice committee) ne owacho ni Kwamboka ne ok oluor luong mane oluonge go mondo odhi owach dhoge e nyim committee no tarik 6.7.2021.
E barua mane ondiko tarik 12.7.2021, Kwamboka ne owacho ni ne ok ongeyo ni nite wach machalo kamano ire mane okel gi Ojiambo e nyim buch jochung' man Nairobi ; kuom mano ne ok onyal bedo gi duoko nikech ok en gima otim kaka chik dwaro.
Jatend Nairobi machon Governor Mike Sonko gi jatend chike mar Countyno Lydia Kwamboka ka ne gidhi enyim buch Senate mar PAIC, tarik 18.7.2018.
Kuom wach mawachore ni ok owinjore obed e ofise no ka luwore gi chike mag Kenya, Kwamboka wacho ni ne omiye tich gi Governor Sonko e higa mar 2018. To kata kamano, ne en achiel kuom jotelo mamoko adek e piny owacho mar Nairobi County mane ochung e tich kuom weyo ma ok gitimo tije mane jatend gi ne omiyo gi mondo gitim e wach mar Pumwani Maternity Hospital.
“Bang' kane ochunga e tich, ne oluonga mondo aduogi tarik 1.10.2019, kama ne jAtelo machon governor Mike Soko ne omeda thuolo mar tich nyaka December 2022,” Ne owacho kamano.
Ne otemo siro Njenga Maina and Company Advocates, ka owacho ni ne ose puodhe gi sirikand Nairobi County mane omiye barua mar tiyo ne Nairobi Counbty no NCC/NCM.PREQ/001/B9/2017-18-2018-2019.
Kata kamano wach ne no ne ok oluwore gi wach mar County Secretary Jairus Musumba mane owacho ni Njenga Maina & Compamy Advocates ne onge list mar kembe mane oyienegi timo ohala gi Nairobi County chakre 2013 nyaka sani.
Kwamboka ne owacho ni wach mar hero wedene kod tich marach ne onge gi tiendgi.
Committee mar Joseph Komu no ne owacho ni Kwamboka ne oketho chik mar timo ohala gi sirikal ma ondikie - Public Procurement and Asset Disposal Act, 2021, kuom miyo kambi ma ok oyiene timo ohala gi sirikal tich kendo ne oketho chike mag Kenya kaka dwarore ni mondo gik moko otim.
Kaluwore gi weche go duto, ne committee no ne ondiko ni sirikand Nairobi County government owinjore chung Kwamboka e tich kaka jatend chike mag sirikal (attorney).
Kuom mano, Speaker mar Bunge mar Nairobi Benson Mutura ne ooro bura mane bunge ne ongado ne Deputy Governor Anne Kananu.
Kananu bende ne okone ni mondo ongad oko tije ma sani imiyo Njenga Maina and Company Advocates.
Nwengo mar Kenya ne ochako dhi piny nikech tuo mar Covid-19 b ang dhi maber e nus mokuongo mar higano, Central Bank of Kenya (CBK) nyo owacho kamano.
CBK ne owacho ni dhi maber no ne obede nikech pesa mane luorore kuonde ma igede, weche mag wuoyo e yor mbuyi, somo kod ngiwo udi mane omiyo ja sol osuru yudo pesa mane odwaro e higa no ma nyocha orumo giko dwe mar auchil.
“Dongruok mar Kenya igeno ni biro dhi maber e higa mar 2021, ka nwengo aa kuom ohelni masani omedo yaw machalo education, kuonde ma ilose gik moko kendo dwaro mar gik ma aa Kenya ka dhi pinje ma oko,” Mano e kaka committere ma keto chike e weche mag pesa e Bank maduong mar Kenya ( monetary policy committee of Central Bank of Kenya) owacho ma en ema ongado weche mag pesa e Kenya.
MPC ose weyo chudo ma Central Bank oketo ma ok olokore kuom safar ochiko - ma e kar chudo ma bangi madongo e Kenya miyo go jogo ma holo ji kwan ma gi holo ka iduoko gi shiling maromo abiriyo kuom mia.
Ka waweyo choko mar osuru ma odhi maber, kuonde keno bende ne oduoko chien gi kiasi maromo 14 e wi mia -ma nyiso dhi maber e weche mag dongruok mar piny ma omiyo joma yande ne ok chul loan sani chudo maber.
Yuto mar jo Bank bende yande omedore malo e dweche agwen mar higani ka ipimo gi ndalo maka mano higa ma okalo.
Bende ne nitie chenro mar chajo jo Kenya mondo weche odog e wange.
Kata Kamano, jogo ma omiyo wa duoko e nonro mane otim kuom jo ohala - MPC’s Private Sector Market Perceptions Survey, nonro mar jotend kember - CEOs Survey, nonro mar kuonde chiemo - the Survey of Hotels, ne onyiso ni piny Kenya biro bedo gi dongruok maber e higa mar 2021, ka giwacho ni chajo ji kod mbeko weche mag rito tuo mar Corona (Covid-190 omiyo weche koro ok rach ahinya.
MPC e oboke ma oketi e lwedo gi jakome CBK Governor Patrick Njoroge ne owacho ni ber ahinya ok nyal bedo ka pod wach mar Corona pok orumo, chulo osuru bende medo dhi malo kendo weche mag siasa bende medore e Kenya.
Bajet mane ochiw notemo chiwo yo mipogo go pesa ni kembe moriwore en siling' bilion 1.6 ei pesani bilion 1.2 mag pesagi e gik manuoyore to siling' milion 374.6 idhi ti go e yore mag dongruok.
Achiel kuom gigo madongo ma ichano mondo otimre en tieko winjruok moyangore mar ohala mitimo nono e kind Kenya kod Amerka kaachiel kod Kenya gi UK.
Duolno bende biro chiko wang' gi e mako kod ketho mwandu duto ma ok mag adieri, jiwo ohelni ma itimo e pacho ka kod joket mwandu, kokalo kuom gero kendo tieko CIDC kod yawo kar ohala miluongo ni Kenya National Multi-Commodities Exchange Limited (KOMEX) kuonde timo ohala.
"Kwan ma olieki ma ne ochiw mar hik omenda mar2021/22 chwalo mondo owal ne duol mar piny owacho mar yore ohala omenda ma romo sh. Bilion 3.3 ma bilion 2.1 kuom mano en mar pes mitiyo go e yore ma osiko nuoyore, to sh. bilion 1.2 en mar chenro mag dongruok," som ler matut moa kuom jo komiti mag duolmar ohala, loso gik moko kod riwruoge.
Bajet mar higa 2021/2022 olosi mondo okony e yudo pesa ma ne olal e piny mangima nikech muoch kod landruok mar tuo mar Covid-19.
Pod nitie kiawa moko ka be Kenya kod piny mangima biro nyalo tieko tuo mosiekoni, kata kamano, nitie geno mar chanjo to mano dhi miyo ochumi oduogi nikech koro idhi chak yawo ochumi mabiro gero yore mar ochumi.
E hik omenda mar 2021/22, igeno ni pes duto mibiro chok moriwo nyaka Pesa mag Konyo e Kinde Masira, biro medore machop siling' trilion 2 (ata malo 16.4 mar GDP) to mano ohingo mar 2020/21 ma igeno ni dhi bedo siling' trilion 1.8 (ata malo 16.6 mar GDP).
Chakre e mecho mag jochiw arita, mecho mag osuru, mecho mag tije michulo ng'ato mana nikech omedo jomoko ma oketo mwandu gi, gi rakruok mag mbuyi mag oganda kod njore mag yor mbuyi ma waneno kawuono, ang'enge en wach malich ma ose gore kuom kenya kod piny Afrika duto.
Pinje mag Afrika oseloso yore mag kedo gi yore mecho kod timbe mibadhi.
Achiel kuom yore ma imayogo ji Afrika en kokalo kuom simo.
Kwan mag joma tiyo gi simo kod mbuyi siko ka medore, to mae osemedo landruok mag kembe maloso simbego omed loso gik mang'eny ma itimo gi simo.
Kata obedo ni simo konyo e yore mang'eny, pod nitie obadho moko ma ikelo kode.
Dongruoge mitimo e teknoloji osekonyo e kedo gi mibadhi kod mecho.
Nikech teknoloji ema osemiyo mibadhi kod kuo onya ahinya, en gima owinjore tiyo gi teknoloji achielno e miyo ji arita kuom mibadhi kod mecho.
Ka joma kedo kod mibadhi dwaro mondo gibed gi tich mayot,onego giti gi yore mag teknoloji e kedo kod mibadhi kod mecho.
Migao makedo gi timbe mahundu miluongo ni Interpol, ne owacho e ripot margi mar 2020 ni nitie jojonjore moko ma tiyo gi kambi moro moloso oro pesa kitiyo gi simo e Afrika, to gino dhi medore e pinje mamoko.
Ne giwacho bende gima osekonyo jonjorego en ni nikech onge yo malong'o mar fwenyo joma ioronegi pesa e simo to bende nitie ji matin momi tiegruok mar kedo gi joma kwalo pesa ka gitiyo gi simo.
Kedo gi ang'enge go onego oriw ji duto ma otudore gi weche go eka njore go nyalo dok chien.
Ma oting'o jo gundho kod jo ta tudruok gi ong'we yamo miluongo ni mobile network operators (MNOs).
MNOs ema ochung'ne loso gik ma ji tiyogo e simo kaka yor oro pesa kitiyo gi simo, to kod rito gik ma gilosogo.
E dwe mar apar gachiel 2020, Evina-ma en jalony arita mar riasruok mag mbuyi , ne ogolo duoko mag nonrogi ma ne nyiso pinje abich mayudore Ugwe ma Diere kod Afrika, ma kuo mitimo e simo olandore ahinya kaka e piny Cameroon, Kenya, South Africa, Jordan kod Oman.
Joma nono wechego tijgi en miyo joma tiyo gi simo arita maber kokalo kuom bedo gi yore ma konyo e geng'o mondo kik kwal pesa ji e simo.
Ata malo mar pesa ma ing'ado e ng'eto ma kalo e ong'we yamo epiny ka piny ma ose yangi kaka ichich go gi tudruok mar fwenyo riasruok mar Evina gin 51, 30. 20, 18 kod ata malo 10 moluwore kamano kendo gi dhi nyime lero ni chiegni achiel kuom ndikruok ang'wen mag ong'we yamo e Afrika gin mag yor mibadhi.
Gilieko ni alal nikech kuo mag simo e Afrika dhi medore makal kwan mar 2020 ma en dola bilion 4 po nono ni onge okang' moro amora mokaw mondo ogeng' kwelo mitimo e piny ngima e simo kod mbuyi.
Kata kamano, nitie yore moko ma oseket mondo okony e kedo gi kuo matimoreni.
Kuom ranyisi, e ripot mar GSMA, nowach ni MNOs osechako tiyo yore ma GSMA oketo mondo gifweny kendo giked gi mecho mitimo e simo.
Yorego ochigni chak ti go e Afrika kama igeno ni gibiro yudo nyak maber.
To ahinya ahinya, e pinje ma ji ok ong'eyo tiyo gi teknoloji e yo maber, joma tiyo gi simo kinde mang'eny ok ti gi yore teknoloji manyalo ritogi.
Joma tiyo gi simo e ma nyalo hinyore moloyo nikech gin ema thothne gionge ng'eyo kendo gikiya tiyo gi teknoloji e ritore giwegi.
Onego wane arita kaka nyororo: ka kamoro achiel ochot, mano chalo ka gima wayawo dhoot ne jomecho ma ginyalo donjogo ma giket gik gi maricho.
James Claude, ma en jata tije mongirore mar Global Voice Group, wacho ni en gima dwarore ni warwak paro ma nya sani kendo wati gi yore mag dijitol e kedo gi mibadhi kod kuo mitimo e simo.
Nowacho kama, "Wadak e piny ma siko ka lokore, to ahinya lokruok ma timore e teknoloji. Omiyo wan be nyaka wasik ka waloso gik manyien mondo kik wewa chien kendo wayud ber ma teknoloji nyalo miyowa."
Global Voice Group (GVG) en kambi maduong' ma nono kendo loso gik mang'iyo kaka itiyo gi teknoloji kendo kambino tiyo gi sirkende mang'eny e Afrika.
Gisekonyo e nono kaka ioro pesa gi simo kendo gisekonyo joma nono wechego luwo okenge moko ma giloso mondo okonygi.
Visio Device mar kambi no miyo jo gundh tije nyalo mar tayo kwan mag ong'we yamo mani tie e pinyno e seche ma owinjore, kaluwore gi weche ma obidhore ma nitie.
Weche ma giyudogo, inyalo tigo e kedo gi mibadhi mag simo kendo kedo gi kuo mamoko mitimo e simo mondo gimi joma tiyo gi simo arita maber.
"Tijwa e GVG konyowa mondo wasir sirkende kod joma timo gundho e tekruok ni gi kony ma moko ma wachiwo ni gi nyalo mar tego lony mar gi ka ochopo e go ruok gi riasruok e aluora mag ong'we yamo. Kaka njore mang'eny sudo kochomo alap malach mag mbuyi, en gima owinjore ka inyalo fweny gi e yo ma yot kendo ma yom mondo mi orit ji duto ma tiyo gi mbuyi kod ongwe yamo e alauorano mokwe," Claud dhi nyime ka medo.
Ripod GSMA e wi arita mimiyo joma tiyo gi simo, ne ojiwo gimomiyo dwarore ni ji duto ma ng'iewo lain mar simo ondikre mondo ogeng'negi mecho mitimo e simo.
Pinje mang'eny osemedo rido chike matayo kaka ji ndikore sama ging'iewo lain manyien mar simo.
Kuom ranyisi, e piny Kenya, ng'ato nyaka chiw oboke mag nonde kaka opande kata oboke wuoth mar paspoteka ondikre yudo lai manyien mar sime.
Mano osekonyo migao mar weche tudruok ma Kenya mondo otud lai moro amora gi Jakenya kata ng'at moyiene dak e piny kenya.
Kata kamano, ok nyal wach ni mago kende oromo nikech nitie okenge momedore ma onego okaw.
Visio Sim ma ne olos gi GVG miyo joma nono kaka itiyo gi simo nyalo mar fwenyo kendo pwodho joma tiyo gi simo ka gitiyo gi lainde mag simo.
Mano nyalo konyo joma nono kaka itiyo gi simo bedo gadier ni lainde duto ma ous oluwore gi chike mag Know Your Customer (KYC).
Kwan mar joma tiyo gi simo siko ka medore omiyo dwarore ni olos yo manyalo konyo e fwenyo kendo pwodho joma tiyo gi simo mondo gitiek jomecho.
E ndalo mokalo machiegni, ji osetimo kinda mar tiyo gi teknoloji e yore mang'eny mag ngima.
Osebed ka ijiwo ji mondo giti gi bengi mag dijitol, kaachiel kod yore mamoko ma jiwo tiyo gi simo e oro kata kano pesa.
Sirkende mag pinje Afrika jiwo ahinya medo arita e mbuyi mondo oked gi njore mitimo e mbuyi ma osemedore chakre ne tuo mar Corona bi.
Kaka uchumi mag Afrika medore kendo joma oro pesa gi simo medore, e kaka weche michoko kuomgi bedo mang'eny to ka onge yo malong'o mar pogo wechego, biro bedo matek fwenyo jomecho sama oor pesa e simo.
Kata kamano, ji duto matiyo gi simo kod kembe malosogi, onego oti kanyachiel mondo gitiek jomechogo.
Nonro moro ma ne otim gi GSMA ne owacho ni nitie chwo mang'eny moloyo mon matiyo gi simo migwelo, omiyo chwo e ma donjo e mbuyi nyading'eny.
Joma chwo ma nigi simo migwelo nomedore obedo pasent 47 e higa mar 2020 kopim gi higa mar 2019 ma ne en pasent 42.
Kwan mar joma mine ma nigi simo pod en mana pasent 32 kaka ne entie e higa mar 2019.
Nonrono ne ofwenyo ni kwan mar joma mine kopim gi mar chwo ma tiyo gi simbe kaduda ne omedore gi pasent adek ma obedo pasent 34 e higa mar 2020 to higa mar 2019 ne en pasent 31.
Kata obedo ni chwo matiyo gi simbe kaduda tin kopim gi joma mine, kwan margi ne omedore gi pasent ariyo e higa mar 2020 mobedo pasent 25 kowuok e pasent 23 e higa mar 2019.
Kwan mar joma tiyo gi simbe mowuok manyien ne odok chien e kind joma chwo gi mine ka kwan mar chwo nodok chien gi pasent 9 e higa mar 2020 mobedo 14 to e higa mar 2019 ne en pasent 23.
Joma mine ma tiyo gi simbe mowuok manyien e piny ne odok chien gi pasent 8 mobedo 11 e higa mar 2020 kopim gi 2019 ma ne en pasent 19.
Joma ne ochiwo pachgi e nonrono ne owacho ni Covid-19 osehinyo ahinya piny Kenya, to ahinya ahinya joma mine.
Nonrono ne owacho kama: "Kata obedo ni kwan mag chwo ma nigi simo ok olokore malich Kenya kendo joma nigi simbe migwelo kwan-gi omedore, kwan mar joma mine ma nigi simo ne odok chien kendo kwan mar joma mine ma nigi simo migwelo pok omedore."
"E wi mano, Kenya e piny kende ma ma pogruok ma nitie e kind mon gi chwo ma tiyo gi intanet omedore, koa e pasent 34 e higa 2019 nyaka pasent 42 e higa mar 2020. E higano, joma mine ma tiyo gi intanet kwan margi ne ok omedore ka chwo to ne omedore."
Weche ma nie ripodno ne ondik gi nonro mitimoga higa ka higa gi GSMA Consumer Survey, ma e higani ne owinjo pach ji 9,000 mowuok e pinje aboro mag LMICs.
Nonro ne iwuyoe gi ji wang' gi wang' kendo notimore kochakre Oktoba tarik 4 higa mokalo nyaka Januar tarik 8, 2021.
Nonro momedore ne otim e Kenya11 kod India12 mondo gimed ng'eyo kwan mar joma mine ma tiyo gi intanet e simo, to ahinya ahinya e kinde mar Covid-19.
Ripod GSMA ne onyiso ni mine ma dirom milion 112 ne ochako tiyo gi intanet e simo higa mokalo e pinje ma yuto mag ji ni piny kod diere.
Kata kamano, kwan mag joma chwo mohingo mine e tiyo gi intanet e simo en milion 234.
E wi mano, pogruok mantie e kind chwo kod mon ma nigi simo lach matek bugo.
Moko kuom gik mamiyo mine bedo maonge simo en en ni bech simo tek, sombgi ni piny to be ok gilony e weche dijitol, kendo ok ging'eyo kaka intanet tiyo e simo.
Pek machielo ma joma mine romogo en ni ibuonogi.
Kata ka joma mine obedo marom gi joma chwo e kama sombgi ogikie, yuto, somo kod tich, pod ok gihero ng'iewo simo kata tiyo gi intanet e simo.
E pinje duto ma ne otimie nonro, ne oyudore ni mine nigi gik mamiyo bedonegi mayot tiyo gi intanet e simo moloyo joma chwo.
Kuom ranyisi, e piny Kenya, joma chwo ma tiyo gi intanet e simo en pasent 63 to joma mine en pasent 79.
Mano nyiso ni joma mine ohero tiyo gi simo omiyo en tich manono dhi nyime miyogi thuolo mar bedo gi simbe momedore.
Mats Granryd, ma en Director General mar GSMA, ne owacho niya, "Ka joma mine dhi bedo gi ratiro marom gi chwo e piny dijitol tok Covid, biro dwarore ahinya ni ogol pogruok ma nitie e kind chwo gi mine ma tiyo gi simo."
Odhi nyime wacho ni, "Akwayo jolos chike mag simo, kembe kod ji duto e piny mondo osom weche manie Mobile Gender Gap Report nikech mana ka wakawo okang' kendo tiyo kanyachiel eka mine kod joutegi nyalo yudo ber mar tudruok."
Migawo mochung'ne welo kod bayo ochako timo lokruoge moko bang' ka tuo mar corona omiyo giyudo lal maduong' ma pok no ne.
Migawono ne olalo siling' bilion 110 e higa mokalo nikech notam ji wuotho e piny mangima, to pesa ma ne giloso ne en mana siling' bilion 37 mopogore gi kaka ne gigeno loso bilion 147.5.
Kata obedo ni gisetimo loso pesa matin e kor higani, kwan mar pesa ma giloso pod ok chopne ma ne gilosoga ka pok corona obiro.
Ka luwore gi weche ma ne ochiw gi Tourism Research Institute, kwan mag welo ma a pinje maoko ma ne obiro Kenya e dweche auchiel nyaka Jun ne en 305,635.
Achiel kuom adiek mar kwan welogo (94,241) ne gin Jokenya ma ne obiro limo osiepegi kod joutegi.
Welo ma ne obiro e weche ohala ne gin ji 92,828 to joma ne obiro bayo ka gichamo ngima ne gin ji 92,629.
Najib Balal ma ochung'ne migawo mar Tourism and Wildlife ne owacho kama kowuoyo e wi kwan-go, "Kwan-go jiwowa ahinya, kata obedo ni gin mana achiel kuom abich mar welo milion ariyo ma ne wayudo e higa mar 2019. Wang'eyo ni mano timore nikech Covid-19 kod pinje ma oketo chike geng'o ne ji wuoth e higani."
Thoth welo ne wuok e pinje abich ma gin Amerka (49,178), Uganda (31,418), Tanzania (31,291), China (18,069), kod United Kingdom (16,264).
Piny mar UK ema osebedo ka chiwo welo mang'eny, kata kamano, kwanno ne odok chien kane pinyno okwano Kenya kaka piny ma Covid-19 opong'ie kendo ne gigeng'o ji mondo kik odhi e pinje ariyogo.
"To bende ne waneno ka UK obedo namba abich nikech gigeng'o ne ji wuoth wuoth ka giwacho ni Kenya opong' gi Covid-19 kata obedo kwan mar jotuo man Kenya to nyiso gima opogore. Kata kamano, pod wadhi nyime wuoyo kendo wageno ni UK kaachiel kod pinje mamoko e piny biro keto ji thuolo ne wuoth."
Higa mokalo, kwan mag welo ma ne obiro ne gin mana ji 471,000, ka pasent mokalo 68 kuomgi (321,000) ne obiro Januar kod Februar.
Mano ne en ka ne pok oyud ng'at mokwongo bedo gi Covid-19 e piny kendo ne pok oket okenge mag geng'o landruok mar tuono e piny ngima.
Migawono ne owacho kama, "E dweche mag Januar nyaka Oktoba 2020, ne wayudo mana siling' bilion 37 moa kuom welo mobiro limo piny. Ma opogore gi siling' bilion 147.5 ma ne wageno ni wabiro yudo."
"Omiyo walalo siling' mokalo bilion 110 e pesa miyudoga kuom welo malimo pny nikech tuo mar Covid-19."
Migawo mar welo malimo piny ema osebedo ka kelo pesa mang'eny ma a e pinje maoko, ka ne giyudo siling' bilion 163 e higa mar 2019 moloyo pesa moyud e uso ne ne pinje maoko majand chai kod maupe.
Uso ne pinje maoko majan kod maupe, ne ok ochochni nikech Covid-19 nikech kaka ilosogi kod kaka ikowogi gi ndege ma mano to ohinyore mana matin.
Pesa moyud kuom uso majan ne en siling' bilion 120 ma en medruok mar pasent 15, to komachielo uso maupe ne okelo siling' bilion 148 e higa mokalo to higa mar 2019 ne en siling' bilion 143.
Ripot ma ne ochiw gi Deloitte ne owacho ni migawono pod romo gi pek moko, nikech Covid-19 dhi nyime kelo chandruoge momedore ma miyo kwan mar omenda ma giloso dok chien.
Skunde mag sekondar oyudo siling' bilion 6.6 ma en pesa ma dhi konyogi loso gik moko e tam madhi rumo bang' juma achiel.
Julius Jwan, ma en PS mar Basic Education, ne owacho ni pesano e chudo mogik ne skunde sekondar e tam mar adek ma rumo Jun tarik 16.
Kaluwore gi weche mochiw gi Migawo mar Somo, pesa machielo maromo siling' milion 170 oor ne kuonde tiegruok mag jopouonje.
Dr Jwan nowacho ni pesa machielo maromo milion 172 oor ne skunde ma nigi jopuonjre ma nigi dwaro makende.
Sirkal ne ochiwo pesa maromo bilion 7.5 ka oyaw skunde e dwe mar Mei.
E kindeno, George Magoha mochung'ne Migawo mar Somo, ne owacho ni Migawo Mar Omenda e Piny ne dhi oro pesa momedore ne skunde.
Magoha nowacho kama, "Wasekwayo mondo omed bilion 13 ne skunde sekondar kod bilion 2.8 machielo ne skunde praimar mondo gitigo e timo gik madwarore."
Nowach ni kochiw pesano, mano biro konyo skundego ikore ni yepo ma dhi timore e dwe mar Julai.
Magoh ne owacho kama, "Wageno ni skunde dhi bedo moikore chuth keto chike maluwore gi ma Migawo mar Thieth ne ochiwo e wi ritruok ne Covid-19."
Kaluwore gi tarige manyien ma ne oket mag tam ne skunde, tam mar adek madhi nyime sani dhi rumo Julai tarik 16 ne Jo Pre-Primary I gi Pre-Primary II, Grade 1 nyaka Grade 3, Klas Abich Klas Abiriyo kod jo Form 1 nyaka Form 3.
Jopuonjrego dhi yueyo kuom juma achiel kochakore Julai 17 nyaka 25.
Gie sani, jopuonjre ma nie Grade 4 kod joma notimo KCPE e higa mar 2020 pod ni dala kendo girito mondo ji otiek tam mar adek.
Jopuonjre duto biro yawo skul ne Tam Mokwongo e hik somo mar 2021 kochakore Julai tarik 26.
Tam dhi kawo jumbe 10 kendo orumo Oktoba tarik 10.
Jotend skunde ma ne owuyo gi The Standard ne owacho ni pesa ma giyudo gidhi tiyogo gope mane osechokore chop tam mar adek.
Giwacho ni onego omedgi pesa mondo okonygi ikore yawo skul e dwe mar Julai ma igeno ni jopuonjre duto dhi duogo.
Kahi Indimuli ma en jakom mar Kenya Secondary School Heads Association (Kessha), ne owacho ikruok maber dwarore ka pok oyaw skunde Julai tarik 26.
Indimuli ne owacho kama, "Skunde dhi dwaro pesa mondo giikre kawo nyithindo ma dhi yepo. Onego waluw chike moket mondo ogeng' landruok mar tuo to mano gima dwaro pesa moromo."
Ne owach kamano sama tuo mar Covid-19 medo landore kiwacho ni tielo mar ang'wen mar tuono dhi chopo e kwan mamalo moloyo e dweni.
Jonyuol kod jotend skunde ma ne owuyo gi The Standard ne owacho ni e dwe mar Julai ma iwacho ni tuo dhi medo landore, thoth nyithindo biro bedo ka wuotho koni gi koni.
Nicholas Maiyo, ma en jakom Riwruok mar Jonyuol e Piny, nowacho kama, "Ok onego warit mondo tuo olandre ahinya. Onego olos chenro duto sani ka kindeno pok ochopo mondo kik wabohinyre ahinya."
Maiyo nowacho ni moko yore mag geng'o wuoth onego ochak tiyo mos mos.
Maiyo nowacho kama, "Wadwaro ni olor ba mimethee nikech kuno e ma tuo landore ahinya, to ka orid chik mapiyo eka weche nyalo bedo maber berie."
Pesa ma ne ochiw okonyo ahinya Kuonde Tiegruok mag Jopuonje (TTC), to mano notimore bang' dwe achiel are ni sirkal kel tiegruok manyien ne jopuonje mag diploma.
Jopuonjre 1,000 ne odonjo e TTC auchiel manie piny ka lokruoge mitimo ne jopuonje nochakore mondo giluw Competency-Based Curriculum (CBC).
Mana TTC mar Machakos, Thogoto, Baringo, Egoji, Migori kod Shanzu kende ema biro kawo jopuonjre kochakore Jun tarik 2 e tam mokwongo mar Diploma in Primary Teacher Education (DPTE).
Kuonde tiegruokgo duto oyudo jopuonjre maromo 150-200 mondo gichakgo igeno ni jopuonjre momedore dhi biro e kinde mikepo Septemba.
Jopuonjrego osechako tam margi mokwongo ma dhi kawo jumbe 14 ma dhi luwo chenrogi mapile mar tiegruok.
Kaluwore gi chike somo ma sani, jopuonje duto mag praimar ibiro dwaro ni obed gi diploma ka rach nikech sirkal dwaro ni gibed gi jopuonj kod somo manie rang'iny mamalo.
Rowere mokalo 25,000 oseyudo tiegruok mag ohala kuom somo moko machieko chieko, higni mang'eny bang' weyo skul e kaonti mar Murang'a.
Henry Manyeki, ma jahigni 29, ne otieko somo Gaitega Polytechnic e higa mar 2017, ka nosomo tij bao kuom dweche auchil kae ochako tiyo kuonde migedoe.
Bang'e ne ochoko pesa ma orome yawo ohande.
Kawuono, Manyeki en achiel kuom funde ma olony ma osesomo kendo osidho ogudu kendo tinde loso yuto mare kowuok e kuonde gedo kod kuom gero gik udi.
Ne oweyo skul e klas aboro esikund praimar mar St. Mary bang' ka dhi e sekondar notamo jonyuolne chulo.
Manyeki wacho kama, "Natimo tije ma ji ochayo e gweng' kendo nayudo siling 200 e odiechieng' kuom higni. Bang'e ne ayudo thuolo mar yudo tiegruok manono e chenro ma ne sirkal okelo mar 'Ufundi kwa Vijana' ma ne imiyo rowere ma onge nyalo."
Odhi nyime wacho ni, "Bang' tieko tiegruok, ne ariwora gi Jesse Mwangi kae to wayawo kama watimoe tij bao e Kiharu estate, Murang’a town."
Higa mokalo, nikech tuo mar Covid-19, ji ariyogo ne opogore kendo Manyeki ne oyawo kamachielo mitiyoe tij bao.
Mwangi nowacho kama, "Amor gi tiegruok ma ne ayudo kuom jopuonjna. Kawuono My Classic Digital Furniture en nying mong'ere e gik ma ji oketo e utegi."
Kiharu Estate en kar dak mar polise kod jopuonjre mang'eny masomo Murang’a University of Technology.
James Mwangi, ma puonjore tij rwako pi e chiro mar Kirwara wacho ni ogombe puonjore gik mang'eny kaka nyalore kendo odwaro ni weche odhi ne maber.
Mwangi ne owacho kama, "Amor ni asomo tich ma chunya ohero. Ageno ni abo yudo tich kata abiro yawo ohanda awuon mondo ati ne ji."
Gavana Mwangi wa Iria ne owacho ni politeknik 60 e kaontino chiwo tiegruok machieko chieko maromo 28 moriwo somo suko, loso geche, tij gedo, rwako pi kod stima.
Nowacho ni chenro mar tiego ji ne okel mondo omi rowere ma ne oweyo skul lony kod otese ma dwarore e tije ma gitimo.
Iria ne owacho kama, "Tiegruok machieko chieko osekonyo ahinya ngima rowere miche mang'eny, ahinya ahinya jogo matiegore e tij gedo kod dusruok."
Gavana ne owacho ni sirkand kaonti notiyo gi milionde mag pesa e chulo jopuonj kod ng'iewo gik madwarore e kuonde tiegruokgo.
Chenrono osekonyo rowere mang'eny ma oweyo madho kong'o, tiyo gi yedhe mamero kod timbe mahundu.
Jal matayo chenrono en afisa maduong' mar Education and Technical Training, Isaac Njai.
Meneja mar Gaitega Politeknik, Martha Njeri, nowacho ni jopuonjre moko omedo tiegruok margi mochopo kama gin be koro ondikgi kaka jopuonje.
Nowacho ni politeknik miyo jopuonjre tiegeruok kod thuolo mar tich, gima kuonde tiegruok mamoko ongego, kendo nomedo ni ginyisoga weg tich kama ginyalo yudo jopuonjregi machon.
Njai nowacho ni nitie jopuonjre 7,151 ma dhi nyime e kuonde tiegruok maromo 65. Jopuonjre mamoko 3,500 nie chenro mar 'Ufundi Kwa Vijana.'
E kinde ma ne ong'ere ahinya kendo ngimane ne dhi maber, mosendo Jim Rohn, ma ne en jalok ohala e piny Amerka, jandiko kendo jajiw ji nowacho kama, "somo en gima dwarore kuom jogo ma dwaro timo gik mopogore."
Wechenego gin adier e kindegi mana e ndalone, to ahinya ahinya kuom nyithindo.
Nitiega pogruok maduong' e kind josomo gi joma ok ohero somo.
E skul, yot ahinya ng'eyo nyithindo ma ne opuonj somo ka gitindo ahinya kod nyithindo ma ne ok ochako somo ka tindo.
Gik makonyo ng'ato fwenyogi en weche ma giwacho kod winjo margi, kaka giwuoyo, kaka giparo, kaka gitudore gi jomamoko, nyalo mar winjo lit mar jomamoko, kaka gichiko itgi kod weche mamoko.
Somo en gima nyalo konyo e medo tiego nyalo mar nyathi mar tudore gi jomoko kendo winjo tiend gik moko.
Somo chalo mana ka hono! To gima lit en ni pok warwake ahinya kata temo puonjo nyithindwa matindo somo.
E skunde mang'eny matemo jiwo somo, seche ma ji dhi somo e laibrari nyithindo somo asoma gimora amora moriewo e nyimgi ka sechego to japuonj odich gi nono, ikore ne klas machielo kata timo tich machielo.
Ok chikgi, onge chenro miluwo, kendo onge nono ni gidhi nade.
E pinywa, somo mikwano en matimore e skunde sekondar ma nitie buge idwaro ni jopuonjre nyaka som.
To kata e skundego, jopuonje moko jiwo ahinya tiyo gi buge moko malero e yo machuok buge monego osom to mano miyo jopuonjre ok som bugego aching'.
Timo kamano, miyo bedo ma onge tiende keto nyithindo mondo osom e yo matut buge mamit.
Gik ma osebedo ka timore machiegni nyiso kaka jopuonj chandore e jiwo nyithindo mondo oher somo.
Gima osemiyo nyithindo ok ohero somo buge en nikech gionge siso kae to be gitiyo gi thuolo mang'eny e tudruok mag mbuyi mar oganda.
Omiyo, mondo gima kamano kik timre, onego ket nyithindo ochak somo buge chon e klese machien.
Paro ma ji nigo e wi buge jiwo paro ma wachorega ni buge nyalo konyo e puonjo dhok nyithindo ma eka chako somo mondo ging'e dhok maber.
Somo buge miyo ng'ato nyago kido mar winjo kaka jomoko winjo, rwako paro mopogore opogore, medo e rieko e paro, kod medo ng'eyo pach jomamoko.
Ka nyithindo ochako somo buge ka gitindo, mano miyo gibedo gi lony manyalo konyogi e skul, kar tich kata yore mamoko mag ngima.
E International Baccalaureate (IB), ma e kama Competency-Based Curriculum (CBC) ogoloe paro mang'eny, jopuonjre e skunde praimar kochakore gi Grade 5 chako somo buge sigendni, to mano konyogi puonjore weche moko madongo ma biro konyogi e kinde mabiro, e sombgi kod ngimagi.
Mano oriwo lony mar fwenyo gik matimore mabiro nenore e rieko, winjo kod lony margi.
Nitie yore mang'eny mag somo makonyo jopuonjre ma pod tindo.
Achiel kuom yore somo moket e IB en tiyo gi buge sigendni ne nyithindo ka pod gitindo ahinya mondo okony e chiewo lony kod pachgi.
Bende, okonyo nyithindo puonjore dhok.
Buge sigendni moyier mondo otigo konyo e puonjo chike kod timbe oganda, bedo gi paro mochwiny kod ng'eyo nonro mag bugego.
Puonjo somo kitiyo gi buge mowinjore e skunde michakogo somo ne nyithindo konyo e puonjo nyithindo dhok, to bende gipuonjo nyithindo bedo gi timbe moko mabiro konyo nyithindogo dongo maber.
E chenro mar somo ma watiyogo, buge sigendni ichako som mana e skunde sekondar, kata kamano, chenro mar IB to okelo bugego e skunde praimar kochokore gi johigni 11.
Mano konyo jopuonjre mondo pachgi oyawre, gibed gi nyalo mar goyo picha e pachgi, ging'e neno gik ma gisomo ka timore e ngimagi, gipim gi weche ma nie alwora margi, kendo ging'e somo kod winjo tiend gik ma gisomo.
Kaluwore gi nonro ma ne otim Jun 2018 gi Cynthia Zettler-Greeley, ma en dairekta makonyo e kama Itimoe Nonro, e Nemours Centre for Health Delivery Innovation mantie Amerka, nyithindo manie Grade 4-8 ( johigni 9-13) owinjore ochak somo buge sigendni.
Nyithindogo nigi nyalo mar somo kendo winjo tiend buge malero ngima jomoko, buge moting'o wende kod sigendni mochuogi, ginyalo winjo buge malero weche moko, buge ma magano weche; ginyalo somo mipuonjre gimoro e buge moting'o weche sayans; ginyalo neno tudruok mantie e kind gik moko; ginyalo fwenyo weche motigo kaka ngeche kod ranyisi; ginyalo fwenyo gik madongo e sigana kaka kinde, kama gino otimore, gima iwuoyoe, wach ma nitie kod kaka iloso wachno; to gimaduong' en ginyalo somo ma giyud thor wach ma ilosoe.
To kodok korka puonjo nyithindo duto ng'eyo somo, owacho ni thoth nyithindo chakoga somo ka gin johigni auchiel kata abiriyo.
Nitie seche moko ma nyithindo nyalo chako somo gi higni ang'wen kata abich. E grade 1 kod 2 (johigni 6-7), nyithindo chakoga somo sigendni moko ma ging'eyo, puonjore luongo weche moko, tiyo gi pichni e ng'eyo kaka iluongo weche moko, kendo girieyore giwegi sama ok gisomo maber ka ne gisomo matek.
Buge nyithindo gin gik madwarore ahinya nikech gimiyo jopuonjre thuolo mag dwoko penjo moko sama gisomo; gimiyo jopuonjre hero sigand anyuolagi kod mag jomoko; konyo e yawo pach jopuonjre; konyo japuonjre timo dongruok e kido mare kod kaka otudore gi ji; kendo bugego miyo tieng' achiel ng'eyo kaka ngima ne chalo e tieng' machielo.
Gima onego wakwong wang'e en ni buge nyithindo miyo jopuonjre thuolo mar wacho pachgi e wi gima buk wuoyoe, giler e yo mawinjore pachgi, kendo ging'e wuoyo mochanore maber sama giwacho pachgi.
Mano konyo e miyo ji obed gi paro moyawore nikech ojiwo ji mondo opar matut kuom buge misomo.
Buk maber ok nyisga jasomo gima onego ong'e, kar mano omiye thuolo mar bedo gi paro mopogore, winjo kendo lero tiend wach mondik.
Chako somo buge sigendni chon miyo jopuonjre yo mar ng'eyo nonro e wi ogandagi kod timbe jomamoko.
Buge nyithindo konyo jopuonjre paro matut kuom kaka gin giwegi giwinjo e wi wach moro.
Magi gin gik ma dwarore ni nyithindo opuonjre nikech sama ng'ato obedo gi paro mowinjore e wi oganda mare kod mag jomoko, mano konye mondo otim dongruok e kite kod tudruok mare gi jomoko, to mano miyo obedo gi kuwe gi jomoko kendo onyalo rwako paro mopogore ma ji nigo.
Sigendni nigi teko mar miyo ng'ato obed mochwiny e pache kod timbene.
Nitie buge mang'eny mawuoyo e wi kaka timbe mag oganda e gimaduong' ma ji onego gen, to bugego nyalo konyo ahinya jopuonjre.
E wi mano, chako somo buge ka nyithindo pod tindo konyo e yawo pachgi.
Buge nyithindo niga gi sigendni ma nigi akere keke, tiende ni sama gimoro timoro to koro ng'ato nyaka par matut ka pok ong'ado yiero, to mano en kido maber ka okony nyithindo mondo obedgo.
Buge nyithindo konyogi mondo giti gi pachgi.
Bugego yawo pach nyathi kokonye bedo gi nyalo mar chuogo gik moko e pachgi.
Ber ka nyithindo ohero somo buge nikech mano miyo gibedo gi timbe mabeyo kendo ging'eyo dak gi ji.
Yot ahinya puonjo nyithindo e higni ma pod gidongo, kendo buge nyithindo nyalo konyogi bedo joma ng'won, jomariek kendo joma ohero ji.
Jean Piagnet ma en laktar molony e kaka pach ji dongo, nofwenyo ni sa ma nyithindo ochako dongo ma koro gifwenyo gik matimore e alworagi, giweyo bedo joguondo.
Nyithindo ma pod nie nasari skul oketoga pachgi kuomgi giwegi, to kaka gimedo bedo madongo, gichako dewo pach jowetegi kendo chiko negi itgi.
Dewo pach jomoko kendo weyo bedo jaguondo gin kido maber ka nyithindo obedogo, nikech ka ji dwaro ni gidag gi kuwe gi jowetegi, onego gidew paro ma jomoko nigo kendo gichik negi itgi.
Buge nyithindo nyalo konyo japuonjre mondo otim dongruok e winjruokne gi jomoko kokalo kuom jiwo jopuonjre mondo girwak jomoko kata ka gipogore kodgi, gibed gi winjruok gi ji kendo gilos osiep.
Kaluwore gi weche ma nowach gi Jean Piagnet kod Vygotsky, mondo nyathi opuonjre gimoro onego omiye somo ma owinjore gi hike, to mondo nyathi ong'e somo, nyaka osom.
Omiyo, nyaka mi nyathi buk mowinjore kode kod nyalo mare.
Buge nyithindo konyo ahinya e miyo ji hero buge, ng'eyo weche ogandagi, yawo pach ng'ato, konyo ng'ato timo dongruok e kite, kendo bugego miye tienge mabiro ng'eyo weche ma ne ondik chon.
Keto nyithindo mondo ochak somo buge sigendni chon konyo mondo gibed joma inyalo gen, ngimagi odhi maber kendo gibed joma ng'won.
Kaka jopuonjre medo bedo madongo, e kaka buge ma gisomo igi medo bedo malach kendo mogajore.
Weche mondik e bugego be dwaro paro motegno kendo mochwiny.
Ne oyudore ni buge mondik ma dhi kanyachiel gi gima jasomo oher, gik moseng'eyo kod lony mare mar somo konyo ahinya e chiwo jip, medo ng'ato chir, kendo nyago kod tiyo gi yore moko sie mag somo.
Ka nyithindo ochako somo ka gitindo, mano ikogi ne wechego.
To komachielo, ka nyithindo odeko gi chako somo bugego, nitie gik mang'eny ma ok beyo matimore. Mokwongo en paro ji nigo ni ji onego osom mana mondo gikal penj to ok ni mondo gik ma gisomogo okonygi.
Mano en paro marach ahinya.
Joma odeko gi somo bedoga joma winjo margi ni piny, kendo gikiya wuoyo gi ji, ok ging'eyo pach jomoko, pachgi tin kendo gichuno ji gi pachgi.
Gikiya loso kata tudruok gi ji e yo malong'o, pachgi tin e yo ma ginenogo gik moko kendo ok ginyal fwenyo weche moko.
Lony kaka somo piyo, nyalo mar winj tiend weche, paro matut kod mamoko gin lony ma biro nikech chako somo ka ng'ato pod tin to mago lony makonyo e winjo kendo ng'eyo weche mamoko.
Keto nyithindo mondo ochak somo buge ka gitindo en gima nigi ber mathoth moloyo rach po nono ni nitie moro amora.
Kodong' mana odiechieng' achiel kende to Teachers Service Commission (TSC) romo kod riwruoge mag jopuonje mondo giwuo e wi winjruok manyien mar Collective Bargaining Agreement (CBA), nitie gik manyiso ni gidhi tur.
Riwruok mar Jopuonje Kenya (KNUT) ma yande okwedo CBA ma onge pesa ma gidhi yudo kaka TSC dwaro, koro otur kendo giwacho ni ginyalo chopo e winjruok mak mana ka ok omigi pesa kuom higni ariyo kende.
TSC ochano romo gi riwruok mar jopuonje mondo giwuo e wi CBA, to e sechego riwruok mar jopuonje isindo mondo oyie gi winjruogno ma ok giboyudoe pesa.
TSC ne ogwelo riwruogego mondo ochop e romo ma dhi timore tarik 13 Julai mondo giwuo e wi 2021-2025 CBA. E romo ma ne otim Jun tarik 29, TSC ne owacho ni ok gibiwuyo wi wach pesa e winjruok mar kanyakla.
Jagoro maduong' mar Riwruok mar Jopuonje Kenya (KNUT), Collins Oyuu, nyoro ne owacho ni giyie donjo e winjruok gi jatendgi e wi winjruok mar kanyakla makawo higni ariyo mokwako weche mamoko duto to bang'e gipwodh CBA machielo mabiro miyo giyud pesa.
Oyuu nowacho kama, "Migawo Mochung'ne Chulo Osara (SRC) sani ok dwar wuoyo e wi wach medo ji osara, jopuonje ok gin joma kende, kata kamano nyaka giwinjre gi TSC ni osara mag jopuonje ibiro non kendo bang' kinde ma ne ochor nyime kaluwore gi uchumi mar piny."
E sechegogo bende, jagoro maduong' mar Kenya Union of Post Primary Education Teachers (Kuppet) ne ojiwo ofisgi maduong' mar Nairobi mondo gin be gitim kamano.
Noyudo ka chien kanyo, Akello Misori, ma en jagoro mar Kuppet nolando ni ok giyie gi winjruok mar kanyakla ma ok oyie mondo omed jopuonje osara.
TSC omakore gi CBA maonge wach pesa kaluwore gi paro manochiw gi SRC ma ne omiyo giweyo wuoyo e wach osara.
SRC nolando ni ok gibi nono osara kod chudo duto ma imiyo joma sirkal ondiko tich, moriwo nyaka jopuonje, e hik omenda mar 2021/2022 kod 2022/2023 kaluwore gi paro ma ne ochiw gi Migawo Mar Omenda e Piny.
Riwruoge mag jopuonje ne oramo ni jopuonje ok dwar winjo wach moro amora mopogore gi meto mar osara nikech ngima ma omedo ridore kod tich momedore e chenro mar Competency-Based Curriculum (CBC) gi jopuonje matin.
E romo ma ne otim e dwe mar Jun, TSC ne owacho ni gidhi medo ngas jopuonje mantie e alwora motwo kod ma ngima tekie, ndalo ma ng'ato kawo ka en ot nikech onyuol en 120 to chwo ma mondegi onyuol en 21 to idhi migi osara mopong' e ndalo ma gin ot, joma okendore ne idhi ter e skunde ma machiegni kodgi.
Oyuu nowacho niya, "CBA manyienni ok pog udi. Kik waket pachwa ahinya e wach pesa nikech CBA okwako gik mang'eny."
CBA manyien rango lony ma jopuonje nigo e tayo kod migepe mamoko ma dhi konyo e chopo chenro mar CBC ka gin e klas kod oko, ma en gima nojwang' ka SRC nono weche ma giketo ka gilero tij japuonj.
CBA manyienno ka otiyo to obiro konyo jopuonj nikech ong'eyo kama jopuonjo omako e chopo chenro mar CBC.
Riwruoge mag jopuonj chwalo mondo winjruok madhi kawo higni ang'wen-go otimre nikech winjruogno jiwo ahinya migawo ma jopuonje omako sama piny timo lokruok e chenro mar somo medo jopuonje tich momedore.
Onge nono osara kod chudo moro amora e kinde mar 2021/2022 nyaka 2022/2023 tiende ni migepe mag tich, osara mag ji kochakore gi matin nyaka mamalo, kod chudo mamoko biro dong' ma onge lokruok moro amora. [Jacinta Mutura]
Mano be tiende en ni joma ondik tich inyalo med chudo moko kata tich e higa koa e kidieny moro kadhi e kidieny machielo kokalo kuom wilruok mitimo ne joma nie kidieny marom kod piem e wi kidieny mag osara kod yuto mamoko ma nitie.
Jopuonje ne nigi geno ni 2021-2026 CBA ne biro gi weche moko manyien ka ne giparo ni CBA ma dhi luwo ne loso chandruoge ma ne otamo machon tieko.
Kuppet kod Knut ne ochiwo kwayo margi e wich osara ne TSC.
Kuppet ne okwayo mondo omedgi osara ma nie kind pasent 30 kod 70 e winjruok manyien mar 2021-2026, to TSC wachore ni owacho mondo omigi pasent 16 nyaka 32.
Kwayo mar jo Kuppet nyiso osara matin mogik mar japuonj ne medore koa e siling' 21,756 nyaka siling' 36,985 ka mago mani e oreya ma malo e kidieny mar D4 ma sani yudo siling' 118,242 ne dhi tero dala siling' 153,714.
Riwruok mar jopuonj bende ne ose choro kwayo mar meto osara e kind 120 kod 200.
Kwayo mar jo Knut tiende ni osara matin ma japuonj yudo e dwe (Kidieny mar B5) ne dhi medore koa e siling' 21,756 machop siling' 87,024 to komachielo osara mamalo mogik michulo japuonj (Kidieny mar D5) ne dhi medore koa e siling' 131,380 machop siling' 394,140.
Jopuonje geno ni CBA biro konyo mondo oyuo chike matayo penj mimiyogi sama gidwaro idho ngas e tich mondo jopuonje mapuonjo nyithindo ma nigi dwaro makende, obed machal gi mar jopuonje ma pile.
E Ndagani mantie e Kaonti mar Tharaka Nithi, jopouonjre mag kolej kod jopuonjre matindo koro osebedo ka somo kamoro achiel kuom dwe achiel.
Jopuonjre mag kolej, ma thothgi gin rowere matindo kod hikgi nie kind 20, osebedo ka somo kanyachiel gi jo klas nyithindo matindo ahinya kod klese ariyo mamoko e kar tiego dongruok nyithindo.
Ok en gima yot neno ka nyithind praimar kod jo kolej ka ni kamoro achiel ka giwuotho e klas, stairs kod korido e kar tiegruok mantie but Chuka University.
Jopuonje mag kolejno nigi ofise kod klese ma gipuonje e kar tiegruok achielno, e ute man malo.
Nyithindo madongo kaka joklas abiriyo kod aboro, tiyo gi thuolono e wuoyo kod jo kolej mondo okony gi nikech gin machiegni.
Ogaye mar mbalariany ma Chuk Ngire Erastus Njokam, ka ne owuoyo gi jopuonjre magkar tiegruok weche thieth ka gin oko mar ot ma gintie e yunivasitino.
Bura mar yunivasitino ne oyiene kar tiegruok weche thieth e higa mar 2015 mondo giti gi odno ma ne mar Ndagani Primary School, e thuolo ma pod igero kar tiegruok mar kar tiegruok weche thieth e kar Thieth ma Chuka Level Five.
Sama olang' oywak, nyithindo ringo ka dhi e klas, to jopuonjre mag kolej sani koro ong'eyo weyo negi yo sama mano otimore.
Gimako osiep kendo yot neno ka jo praimar goyo mbaka gi jo kolej.
Kata kamano, mondo luor bedie, jo praimar tiyo ti cho mopogore kendo ok oyienegi dhi e choche jo kolej.
Nitie gik mang'eny manyalo timore marach e chenroni, en mana ni pok gitimore.
Gima omiyo mano timore en nikech gedo molewo mar kar tiegruok weche thieth mitimo e Kar thieth ma Chuka Level Five, to mano ochuno jo kolejno mondo oriwre gi sikund praimar mar Ndagani
Jopuonjre mag kolej tiyo gi ute man malo, to nyithi praimar ne odar mondo oti gi ute man piny kod e gorofa mokwongo.
Odno en mar jo skund praimar, kata kamano kar tiegruok weche thieth tiyo kode ka girito mondo otiek gernegi kargi.
Ne odar joskund praimarno tarik 10 e dwe mar Mei, ka ne gi wilo lo gi Chuka Ujniversity matiyo magero laibrari e lobno.
Japuonj skund praimarno ne onyiso The Standard niya, "Nyithindo kaachiel gi jopuonje rito gi siso mondo kanyo odong'negi kendgi. Mbalariany nogero kanyo mondo skund praimar mondisore."
Ne opwodh mondo gedo mar kar tiegruok weche thieth ochakre higni auchiel mokalo e Kaonti mar Tharaka Nithi, kata kamano, Mbalariany ma Chuka ne okawo mana kidieny mokwongo mag jopuonjre kendo giketogi kar jo sikund praimar ma Ndagani mantie ei lop mbalariany.
Ogaye mar tat somo mar kar tiegruok e weche mag thieth Ngire Erastus Njoka ne owacho ni buchgi ne oyie rwako jo KMTC e dwe mar ochiko2015 nikech onge kama chielo ma ne oyud ma ne ginyalo dhiye.
Profesa Njoka ne owacho kama, "Ne wawuoyo gi bura mar yunivasiti ma wawinjore miyo KMTC ot ma gibetie e higa mar 2015 nikech ne gionge gi kama digi dhiye. Nikech kama skund praimar chon ne nitie sani nitie laibrari moger kanyo, wawinjore mondo giriwre kanyachiel kuno (kar tiegruok mogajore mar weche thith)."
Kata kamano, Njoka ne okwayo joma gero KMTC e osiptal mar Chuka mondo gikas lwetgi nikech koro ndalo osegwaro.
Ne okwayo sirkand kaonti mondo one ni gedo mar KMTC e osiptand Chuka orumo mapiyo.
Njoka ne owacho kama, "Koro osekawo higni auchiel to ema projektno pok otieki. Wakwayo sirkal mondo otim tijno mapiyo orum, kae to bang'e wabiro nono kaka otiye ka pok wagonyo jopuonjre."
Ne onyiso jonyuol kod jomamoko ma otudore gi yunivasiti, ma tiego ji bedo nas kod kos moko mag thieth, biro dhi nyime siro KMTC.
Nowacho kama, "Wan gi lab ma olos e rang'iny mamalo kod ute mamoko ma jopuonjre mag KMTC nyalo tiyogo sama pod gin kae mondo gisom."
Japuonj maduong' mar Ndagani Primary School, Joseph Keah, nowacho ni riwo odno gi KMTC osemiyo nyithindo kama ber ahinya mar somo.
Keah nowacho kama, "Wagoyo erokamano ne yunivasiti kuom miyo nyithi skul alwora mowinjore gi somo, to bende jogweng' mor sidang'."
Covid-19 omiyo ofwenyore ni Kenya ok oikore ne somo ma ji timo ka gin e utegi nikech onge gik moselos ma inyalo tigo e timo kamano.
Ripot ma ne wuoyo e wi Pek ma Rowere yudo nikech Covid-19 e piny Kenya, ne owacho ni kata obedo ni sirkal temo jiwo ahinya tiyo gi teknoloji e somo, Jokenya mang'eny onge gi gige dijitol.
Ripodno ne wuoyo ahinya e wi chandruoge ma covid osekole ne rowere ma nitie e kaonti mar Nairobi, Kisumu, Kilifi kod Wajir, kama jopuonjre ma hikgi nie kind 15 nyaka 19 ne owacho kaka gisomo ka gin e udi.
Kata obedo ni chenro mar somo ne ok ikore ne lokruoge madongo ma otimore e yore mag somo, e dweche matin ka ne tuo obiro, kuonde tiegruok mang'eny ne osechako tiyo gi yore mag somo e udi kokalo kuom mbuyi, tv kod redio.
Thoth jopuonjre ma ne owuogo ne owacho ni ok gisom e yor intanet, kar mano gisomo buge ma gin go pacho.
Ripodno ne owacho kama, "Pasent achiel kende mar jopuonjre ema nigi nyalo mar yudo kompyuto e kinde tuo mokwako piny, to mano nyiso kaka ji mang'eny e piny ok nyal tiyo gi yore mag dijitol e somo."
Kata obedo ni jopuonje moko ne tiyo gi simo e oro ne jopuonjre tije ma ginyalo timo kae giyudo dwoko, yorno ne monogi timo gik mang'eny.
Jopuonjre matinne ne achiel kuom adek ema ne nyalo tiyo gi simo e somo.
Skunde kod jopuonje moko manie gwenge mosokore ne ok nyal puonjo ka gitiyo gi yore dijitol.
Mano ne onenore ayanga e kaonti mar Wajir kama jopuonjre mang'eny ne owe aweya mondo osom kendgi ma ok gitudre gi jopuonj.
E Nairobi, pasent 32 mag rowere ne nyalo somo gi simo.
E Kisumu ne en pasent 25, to e Kilifi kod Wajir ema kwan mar joma ne nyalo yudo gige somo e simo ne tinie mogik ka gin pasent 12 kod 2 moluwore kamano.
Jopuonjre ma odak e gwenge mag risaf ka ma onge intanet kod stima ne ochandore somo gi redio kata tv, to jomoko ne onge gi yore mag dijitol chuth chuth.
Rawera moro ma jahigni 17 ma wuok Makueni nowacho kama, "Ka ne olor skul, ne onego wasom gi redio, kata kamano, waonge kata mana redio."
Chiegni pasent 53 mar jopuonjre e kaonti ang'wen-go nowach ni ok nyal somo gi yore dijitol nikech gionge stima, to pasent 40 nowacho ni gionge gi pesa miketo e simo mondo gisomgo.
Ripodno nowacho kama, "Ute ma nigi yuto matin ema nohinyore ahinya nikech nikech gitiyo gi bundles e donjo e intanet, to ute ma yuto margi ni malo tiyo gi Wi-Fi ma nengone yot kopim gi bundles."
Kata kamano, ripodno nonyiso ni nitie okenge ma sirkal okawo mondo ji mang'eny obed jodijitol kokalo kuom DigiTruck Initiative ma biro konyo rowere manie risaf mondo obed gi lony mag dijitol.
DigiTruck en klas matiyo gi sola manyalo bet kamoro amora kendo en gi intanet gi gige teknoloji mamoko to gichiwo kos makawo seche 20 nyaka 40 e wi tiyo gi kompyuta kod simbe migwelo mondo okony rowere e somo kod yudo tije mitimo e mbuyi.
Nyaka chop kawuono, kwan mag joma osetieg gi DigiTruck en rowere mokalo 1,500 e alwora 13 mayudore e kaonti aboro.
E wi mago duto, ne oyudore ni thoth jopuonjre ok nyal somo e utegi nikech weche mopogore opogore, moriwo bedo maonge gi masinde mag dijitol kod intanet, bedo maonge sa, kod bedo maonge gi alwora mowinjore ne somo.
Bende, ripodno ne onyiso pogruok malach mantie e kind nyiri gi yawuoyi ma somo e utegi ka wachore ni nyiri ema romo gi chandruoge mang'eny sama gisomo e udi kaka bedo maonge gi masinde mag somo kendo ichochogi sa ka sa ka gisomo.
Yawuoyi nigi simbegi to thoth joma nyiri chuno ni okwa osiepegi kata jonyuol simo eka gidonj e klas mitiyo gi intanet.
To kuonde moko, simbego itiyogo kanyachiel gi nyithindo mamoko kod jonyuol kata ng'at ma gidakgo.
Jomoko ne owacho ni ok ginyal yudo simo nikech jonyuol ne oluor ni ginyalo tiyo gi simbego e tudruok gi yawuoyi.
E Kisumu, ata malo 72 mag nyiri ma ne otigo e nonrono ne owacho ni ne gichako somo buge ma otudore gi gik ma ipuonjogi e skul ka komachielo to yawuoyi ma gisomogo to ne tiyo gi simo kod kompyuta e somo kod timo tich ma jopuonj ochiwo.
Kata kamano, kwan nopogore Nairobi kama noyudore ni nyiri mang'eny tiyo gi simo e somo.
Yawuoyi mang'eny mathiewo moloyo nyiri ne oduogo skul kane ji oyepo e dwe mar achiel higani.
Kaluwore gi ripot moro mar sirkal, jopuonjre ma rowere ne nigi siso mar dok skul nikech mano ne miyogi geno kendo miyo gineno ka gima onge gima olokore.
Kwan mag joma oduogo skul ka ne ji oyepo ne pasent 84 kuom nyiri to pasent 92 ne yawuoyi.
Kata obedo ni kwan-go nenore ni en malo, ripot nyiso pod nitie kwan maduong' mar jopuonjre ma ne ok oyawo skul.
Moko kuom gik momiyo ne ok giyepo en koso pesa midwaro e skul, mako ich, kod yudo tich ma ginyalo tiyo.
"Kaluwore gi milieko mag kweno mar mar oganda 2019, nonrono ne nyiso ni nyiri 270,350 kod yawuoyi 137,113 ma ne nie skul e dwe mar adek 2020 ne ok oduogo skul e dwe mar Ariyo 2021."
Nowach ni gima duong' ma ne omiyo ata malo 47 mar nyiri kod ata malo21 mag yawuoyi ok oduogo skul, en nikech gionge pesa midwaro e skul.
Gik mamoko ma ne miyo nyiri ok oduogo skul en nikech gimako ich (pasent 10) to pasent 5 ne oyepo nikech ne okendgi.
Nitie jomoko, ahinya ahinya modak Wajir, mane wacho ni onge tiende gidog e skul bang' bet ot kuom ndalo mogwaro ahinya.
To kuom yawuoyi, yudo tije ma ginyalo tiyo e kinde tuo mar corona ne omiyo gibedo gi gombo mar dhi nyime gi tich to giweyo skul.
Thoth jopuonjre (pasent 94) ne odok e skunde ma yande gintie.
Joma ne owilo skunde nowacho ni gitimo kamano nikech nengo mogonyore kae to jonyuol ne onge pesa moromo omiyo ne gidarogi.
Wachore ni tuo mar corona ema omiyo ji ne orem e penj mar KCSE ma ne oland dwoko mare e dwe mar Mei higani.
Pasent 20 kende mag jopuonjre ema noyudo alama manyalo terogi e yunivasiti.
Bende mano ne omiyo ochako parore nikech kwan maduong' mar jopuonjre mane oduogo skul ka gin gi ich kod joma notimo penj ka gin e osiptal mar joma nyuol.
Ripodno nowacho ni, "Nyalo bedo ni ji ne orem e penj nikech ne gionge thuolo moromo mar somo nikech nolor skunde, gichayore giwegi kod weche mamoko."
Migawo mar Somo ne owacho ni nyiri 652 ne otimo penj ka gin e osiptal, to mano oloyo kwan mar higa 2019 gi pasent 131 ma ne nyiri 282.
Constantine Wasonga (mantie diere) ma en Jagoro maduong' mar University Academic Staff Union (UASU) ni kanyachiel gi jotelo mamoko moyier manyien mag UASU kendo giwer e romo ma ne gitimo e Nakuru Athletics Club mantie Nakuru tarik 5 Julai, 2021.
Jopuonje mag mbalariany duto okelo ywak manyien ma gidhi keto winjruok margi maluwo mar Collective Bargaining Agreement (CBA).
Kokalo kuom riwruok margi mar UASU, giseywagore ni sirkal ok timnegi maber kopim gi jotich mamoko ma sirkal ondiko.
Jagoro maduong' mar UASU, Constantine Wasonga nowacho ni e tam mare mar ariyo, obiro keto pache e tieko chandruoge ma joma tiyo e mbalariany romogo.
Wasonga ne owacho kama, "Oyiero kendo to atiyo kanyachiel gi tim motegno kendo dwaher nyiso Migawo mar Osara kod Chudo ni wadhi twak kodgi. Chik mar Sula 230 ok duong' moloyo Sula 41."
Jagorono ne owacho ni nitie mbalariany matin kende ma omedie jopuonje ngas, to mano en gima nyoso chunygi kendo miyo ok gitim dongruok.
Nodhi nyime ni, "Od Bura oketo tenge pesa monego tigo e medo ngas jotich mag sirkal. Pok oketga tenge omenda minyalo tigo e medo ngas jopuonje mag mbalariany."
Wasonga medo ni, "Wakwayo matek ni wan be omedwa ngas mana jotich mamoko mag sirkal e mbalariany duto mag sirkal."
Nowacho ni kata obedo ni gitiego jomoko mondo obed gi tije madongo, pok omigi pesa ma nyalo konyogi sama gituo kaka mimiyo jotich mamoko ma sirkal ondiko tich.
Wasonga ne owacho kama, "Wadwaro mondo sirkal ochulnwa chenro mar yudo thieth ne jopuonj duto mag mbalariany. Wadwaro ni otimnwa kaka jotich mamoko mag sirkal. Waduto watiyo ne sirkal achiel e tich ma ok yot."
Nowacho ni jopuonje mag mbalariany tiyo e alwora ma ok owinjore to migi chudo mowinjore gi tich ma gitimo.
Nowacho ni, "Jopuonje duto e skunde praimar ong'eyo ni tich monego gitim romo nade. Wan to chal marwa opogore. E yunivasiti mag sirkal, nitie jopuonje moko mapuonjo somo moko, klese ma odhiambo, puonjo e mbuyi, kod wang' gi wang'. Ka gidwaro ni wapuonj, dhi chuno ni gimiwa pesa momedore."
Ne owacho ni jopuonje mag mbalariany ibuono nikech ok oyienegi ng'iewo geche ma ichulo mos mos kaka jotich sirkal moko nigi chenro ma konyo e wachno.
Jopuonjre manie Form 1 e Jamhuri High School, Nairobi ka ne oyaw skul Tich Ariyo tarik 5 Januar, 2021
Komiti machwalo BBI ne okwayo mondo buge sigendni mitiyogo e skunde sekondar obed mondik gi Jokenya kendo giwuo mana e weche mamulo jopiny to parono ne okelo mbaka mager kuom josomo.
E kwayo margi, timno ne owacho ni gidwaro mondo buge duto mag sigendni mitiyogo obed mondik gi jondiko ma Jokenya kendo giwuo mana e weche mamulo ngima Jokenya.
Ne giwuoyo kuom buge moko mondik gi jandiko mong'ere Kenya, Ngugi wa Thiong'o ka giwacho ni thoth bugene ema onego otigo.
Komitino ne okwayo mondo buge duto mondik gi Kisungu olok e dhok ma ji wacho, to mano dhi konyo nyithindo mondo opuonjre dhok mopogore ma ji wacho.
Kwayo mekgigo gin mowinjore.
Gidhi miyo Migawo mar Somo oket jopuonjre mondo osom buge mang'eny mondik gi Jokenya moloyo kinde moro amora.
Somo buge mag Kisungu oriwo puonjore dho Kisungu kod somo buge sigendni mag Kisungu.
Kata kamano, nitie mana buge manok mitiyogo somo mar buge e skunde sekondar.
E skunde sekondar, chenro mar somo dwaro ni jopuonjre osom kendo onon matut buge moyier ma oriwo bug sigana ma rarieya, buk moting'o mbaka kod moting'o sigendni machieko.
KICD nolando nyinge buge manyien ma idhi tigo mokawo kar buge machon ma kinde ma ne oketnegi koro oserumo.
Buge sigendni mag Kisungu ma idhi tigo, gin buge mogo gi Oxford, KLB, Longhorn, Spotlight kod East African publishers kendo gidhi kawo kar buge misomo sani.
‘Blossoms of the Savannah’ ma en bug sigana mondik gi Jakenya, dhi tiyo nyaka 2022 kae to buk miluongo ni ‘Fathers of the Nation’ dhi kawo kare kochakore Januar 2023.
Bug twak miluongo ni ‘A doll’s House’ dhi tiyo nyaka 2022 kae to ‘The rest of the World’ dhi kawo kare kochakore Januar 2023.
‘The Pearl’ dhi tiyo nyaka 2021 kae to ‘From the rest of The World’ dhi kawo kare kochakore Mei 2022.
‘Inheritance’ madhi nyaka 2022 ibiro kaw kare gi ‘Parliament of the Owls’ kochakore Januar 2023.
Sigendni machieko mag ‘Memories we Lost’ idhi som nyaka 2021 kae to ikawo kare gi buk miluongo ni ‘A Silent song and other Stories’ kochakore Mei, 2022.
To kodok korka buge Kiswahili, buk mar 'Kigogo' idhi somo som nyaka 2021 kae to ikawo kare gi buk miluongo ni 'Si Shwari' e higa mar 2022.
Sigendni machieko mag ‘Tumbo Lisoloshiba’ idhi som 2021 kae to idhi wile gi ‘Pambazuko ya Machweo na Hadithi Nyingine’ e higa mar 2022.
Bug sigana miluongo ni 'Chozi la Heri' ma isomo 2020 idhi wil gi 'Cheche za Moto' e higa mar 2023.
KICS nochiwo nyinge buge sigendni ma idhi som gi jopuonje matiegore yudo diploma e Primary Teacher Education.
Buk ma iluongo ni ‘Kifunganjia' mogo gi Story Moja publishers dhi chako tiyo Septemba 2021.
Bug sigana miluongo ni 'The Spider's Web' mondik mogo gi OnePlanet dhi chako tiyo Septemba 2021.
To buge sigendni ma idhi som gi jopuonje matiegore yudo diploma e Secondary Teacher Education, buk mar ‘Grain of Wheat’ mondik gi Jakenya dhi we tiyo 2020 kae to iwile gi 'Vanishing Herds’ e dwe mar Septemba 2021.
Buk mar ‘The Successor’ dhi weyo tiyo 2020 kae to iwile gi ‘A hole in the Key’ e dwe mar Septemba 2021.
Bug sigendni machieko miluongo ni ‘Give me a Chance’ mogo gi Bookmark Africa dhi chako tiyo Septemba 2021.
To bug sigana miluongo ni 'Maru' dhi weyo tiyo 2020 kae to iwile gi 'Eyo' kochopo Septemba 2021.
Gima lit en ni e bugego duto, Migawo mar Somo ok oyudo buge ma nyalo miyo jopuonjre mondo ong'e nond dhano to ahinya ahinya nond Kenya.
Somo mar Kisungu mipuonjo e skunde praimar kod sekondar odich ahinya gi konyo ji ng'eyo kaka iwacho dhokno kod kaka onego owinje.
Onge yo malong'o ma ipuonjogo jopuonjre gik madongo e buge sigendni mag Kisungu—ma gin shairi kod wende, twak kod sigendni mabocho— e chenro mar somo mar 8–4–4.
To mano be e gima timore gi Kisungu mipuonjo e sekondar. Penj mag buge sigendni ichako kel mana e Form 3.
KICD pok owacho buge ma jo Form 1 kod 2 onego osom to mano miyo skunde mang'eny kod jopuonje bedo ma ok gipuonj bugego ne jopuonjre.
Puonjruok Kisungu kod kondege te, kaka dhok kod gima puonjo ji timbe oganda, onego obed gima konyo jopuonjre ng'eyo gima jandiko temo losoe to mano onego otieg nyalogi mar somo.
Bende, onego okony e yawo pach japuonjre kod kaka oneno gik moko kokalo kuom ndiko pache kata weche moko e wi gima iwuoyoe e bug siganano.
Chutho chutho onego okony jopuonjre wacho Kisungu malolore kuom penjo kod chiwo paro sama ji wuoyo ka ginono gima gisomo kanyachiel kata gima ne gisomo kendgi.
To ka ber, mano en gima onego ochak timore e klas ang'wen kama jopuonjore oseng'eyo somo ma gidhi adhiya nyaka e klas apar gariyo.
Mano e yo ma chenro mar somo nyalo tiyo gi Kisungu e nyago kido moko kuom dhano mondo okonygi dhach e ndalo matek mwadakiegi.
Sirkal, kokalo kuom Migawo mar Somo, biro dwaro ni olok silabas mar Kisungu mondo jopuonjre obed gi buge momedore ma ginyalo somo mopogore gi buge sigendni adek kata ang'wen ma gisomo sani.
Moko kuom weche mosene: Keto jopuonjre mondo osomo buge sigendni ma idhi kel e penj kony matin kata samoro onge gima konyo kata matin e weche somo.
Gijiwo jopuonjre mondo one lit ne jomoko, gichiw pachgi e wi gik ma gineno ka timore, to bende ginon kaka paro ma gin go kod timbegi mulo oganda.
Silabas ma bende winjore gi CBC (Competence-Based Curriculum) wacho ni somo buge sigendi e Kisungu onego okony jopuonjre mondo "pachgi oyawre, gitim dongruok e ngimagi kendo gine ne ji lit, girwak paro mopogore opogore ma dhano kod ogendni nigo."
Chuno jopuonjre ni osomo mana buge mondik gi Jokenya ok winjre gi parono.
Yo ma ipuonjogo somo ma nono ngima dhano kod sayans mag dak, dwaro ni jopuonjre ochak gi gima ging'eyo komondi kae to gidhi e gima gikiya.
Onego gichak gi ng'eyo Kenya maber e gidhi e piny mangima, kochakore gi East Africa, kae to Afrika kae to piny duto.
Somo e silabas ma osewach motelocha ok dwar mana miyo jopuonjre lony. Kar mano, gidwaro ni ji onyag kido mabeyo.
Owacho kama, "Puonjo ji nyago kido mabeyo biro konyogi rwako ji duto mopogore kodgi, gichiw luor, gine lit ne ji kendo gibed mang'won gi ji duto."
Nyiso "luor, neno lit ne ji kog bedo mang'won gi ji duto" oriwo ji duto bed ni giwuok e dhoot mane, piny mane kata pien dendgi chalo nade.
Jopuonjore nyalo ng'eyo gik matimore e piny mangima ka gisomo buge mondik gi jondiko ma a oko to ok mana Jokenya kende.
Paro ma ne ochiw gi Uganda National Examinations Board (UNEB) e wi buge ma onego osom e skunde sekondar en paro maliw.
Giyiene jopuonjre mondo osom buge sigendni mondik gi Jo Uganda, Jokenya, Jo West Africa, South Africa, Amerka, UK kod jondiko ma wuok Europe.
Inyalo fwenyo mapiyo kaka buge mawayiero ma ikelo e penj ok oyier maber.
Kwayo mar ni buge mitiyogo obed mana mondik gi Jokenya en paro mabiro dino pachgi. Mano gima ok onego timre.
Rach machielo manyalo betie ka owach ni itiyo mana gi buge Jokenya kende, en ni Migawo mar Somo nyalo pwodho mondo ji oti gi buge sigendi mondik gi joma wuondore.
Ok onego wachun nyithindo gi somo buge mana nikech Jokenya wetegi ema ondiko bugego.
Buge misomo onego obed manie rang'iny mamalo kodok korka dhok, paro manie buk, timbe kod kido moko mabeyo ma ijiwo e bugno.
Bugego onego omi jopuonjre paro matut kuom ngima kod nyawo gi gik manyalo timore e ngima ng'ato.
Silabas kwano gik moko abiriyo ma jopuonjre duto onego obedgo sama gitieko yudo somo mochuno.
Gigo gin tudruok kod tiyo kanyachiel gi jomoko, dongruok mar ng'ato owuon, paro mochwiny kod ng'eyo loso wach, paro moyawore kendo matut, hero piny, ng'eyo weche dijitol, kod bedo ng'at moikore puonjore.
Gigo ok bi timore po nono ni oket jopuonjre mondo osom mana buge Jokenya kende, to bende mano biro mayogi thuolo mar gik ma dine gitimo oko mar Kenya.
Sirkal onego oyar tong' mar gik misomo e Kisungu mondo kik gibed mana grama, winjo dhok kod ndiko kende, to bende mondo giriw somo momedore mag buge sigendi, gibed mochuogi kod motimore adier.
Joma nie ondamo mar Gred 4 nyaka Gred 12 onego chak somo buge mag Kenya, Afrika kod piny ngima.
Mano be e gima onego otimre ne sigendni machieko, sigendni machieko, drama, shairi, weche mindiko kod twege.
Nicholas Maiyo, ma en jakom Riwruok mar Jonyuol, wacho ni jopuonje onego oyiere gi Migao mar somo mondo gipwodh chudo momedore midwaro kuom jonyuol.
Riwruok mar Jonyuol e Kenya okwedo ripode mag omenda ma omedore mag somo ma oluow gi jotend skunde kuom jonyuol motelo ne rweko mag jo klas ochiko tarik 2 dwe mar aboro, kendo siemogi ni gilure gi chenro mowinjore.
Wechegi ne biro bang' ka The Standard yango duoko mar nonro moro ma wacho ni sikunde mathoth kwayo jonyul mag jo kilas ochiko kod mondo ochul omenda ma e kind siling' 5,000 nyaka 35,000 miluongo kaka dongruok ka pok omigi oboke mar rwakogi skul.
Jotend skunde ne oseywagore motelo, ni omenda ma migao mar somo miyogi ok oromo duso gige sikul, ahinya to e kinde mag Covid-19.
Moko, ma ne ok oketi e andiko, ne owacho ni omenda momedorego onego ti go e medo ute somo kod ute nindo ne jopuonjre.
Ka ne idayo dhoge gi od weche manyien mar KTN chieng' Wuok Tich okinyi, Nicholas Maiyo, ma en jakom Riwruok mar Jonyuol ne ojiwo jotend skunde mondo gikwa thuolo ir Migawo mar Somo kuom chudo ma omedore go.
"Abwok ahinya winjo ni jonyuol chulo pesa mirwakogo nyathi e skul. Ang'o momiyo? Jonyuol onego pidh mana nyithindo kod gik madwarore mag ng'ato owuon," ne onyiso od fwambo mar weche manyien mar KTN,
"Wan (jonyuol) ok bi chulo omenda ma ok nyal non ni otiyo nade. Omenda moro amora mochul e skul ma ok oyangi gi Migao mar Somo, chutho ok bi non ni gitiyo nade. Mano en obadho mar mibadhi," ne owacho.
Maiyo ne oseyo jotend skunde mondo giwuo gi Migao mar Somo e wi pek ma giromogo (ute somo kod ute nindo) ayanga kendo gi go mbaka kaka e yo ma onego gi dhi go nyime.
Jotend skul onego obed piny e riwruok margi kae to gilos ogirimiti mar winjruok mobiro konyo Migawo mar Somo pwodho gima giluongo ni 'pes dongruok'.
Mano eka wanyalo sudo nikech gima timore sani hinyo jonyuol.
Ka ne jowambo gi keyo dayo dhoge e kinde machiegni mokalo, Jagoro mongirore mar Somo, Julius Jwan ni chudo moro amora ma mbalang' ma iketo e wi jonyuol ka ok oyangi gi mogao en mani e tok chik kendo jonyuol ok onego chul chudo ma kamano.
Jwan ne owacho kama, "Chike nyiso maler gima bod mag skunde onego otim ka gidwaro pesa momedore. Ok wanyal weyo aweyo mondo skunde okwa pesa kaka gidwaro."
Ka gidwaro mondo omed pes skul e higa mar 2019, jotend skunde nowacho ni sirkal ok chiw pesa madwarore e timo gik moko abich madongo madwarore e skul.
Ne giwacho ni kuoyo yath e skul nikech Covid-19, loso dirisni, loso jokon kod od pimo, gedo kod rito kuonde mokethore pok ochul.
Ja chiw duoko Swaleh Dianga (korachwich)e yiero mag UASU mar Mmust Chapter sama ne ikwano ombulu kinde ma nothich oko jotelo mag UASU gi jopuonj mag mbalariany ma ne wacho ni jogo kelo pogruok e mbalarieny, tariki 24 e dwe mar adek, 2021.
Jopuonje mag mbalariany kawuono dhi romo e kaonti ma Nakuru e romo margi ma higa ka higa kama gidhi yieroe joma chung' ne gi e riwruok margi.
Romono ma onego tim ekilab mar jong'wech ma Nakuru, to mano en mana bang' juma achiel are Doho Mamalo mar Nairobi nochungo yiero mag UASU bang' ka jopuonje ang'wen mag mbalariany mar Kenyatta.
Franklin Kinoti, Chrispus Easier, Antony Wasena, kod Moses Opiyo ne osundo chike yiero mag Uasu e mbalariany mar Kenyatta.
Jagoro maduong' mar Uasu, Constantine Wasonga nyoro ne owacho ni odhi laro kome, kowacho ni e bwo loch mare ne okelo winjruok ariyo mag CBA e tielo achiel.
Odhi laro komno gi Profesa Sammy Kubasu ma ochako puonjo kendo e Masinde Muliro University of Science and Technology.
Kubasu ma chon ne en jakom mar riwruogno, ne ogol tich e higa mar 2010 bang' ka ne otamore bedo jakom mar Biological Sciences ma yunivasiti ne okwano timno kaka chayo chik.
Kom mar jalup jagoro maduong' omako wang' Philip Chebunet ma olony e yore mag tudruok e mbalariany ma Eldoret.
Chebunet dhi laro komno gi Chacha Nyaigotti mawuok e mbalariany ma Garissa.
Jomamoko ma be laro komno gin Jacob Musembi mar Technical University of Kenya kod Mulwa Bendibbie.
Wekesa Maloba ma wuok e University of Nairobi e ng'at mogik lando ni olaro kom bang' wacho kamano Tich Abich mokalo.
Thuolo jakom mar riwruogno dhi bedo rakruok mager e kind Grace Nyongesa mawuok e mbalariany mar Kisii kod Muga Rugara ma wuok e mbalariany mar Jomo Kenyatta mar weche pur kod gedo.
Dr Nyongesa ne owacho ni en be odwa laro kom bang' ka Muga Kolale ne ogweyo tao e wikend kendo nowacho ni ok dwaro monod oyiere kendo.
E kom jagoro mar loso chenro, Nyaberi Mogaka mowuok e mbalariany ma Eldoret kod Onesmus Mutio mowuok e Mbalariany mar Fwambo gi keyo, Linda Allan mowuok Mbalariany mar teknikol ma Kenya, gi Richard Okero mar mbalariany ma Moi.
Jata tije maduong' mar Kamisen mar somo mag Mbalariany, Mwenda Ntarangwi
Lweny mar pwodho gik mipuonjo e mbalariany pod dhi nyime sama riwruoge moko osieko ma dwaro mondo omigi ting' mar pwodho kos mipuonjo.
Mano timore kata obedo ni Jun higa mokalo, doho nong'ado ni mano en ting' ma owe ne Kamisen mar somo mag Mbalariany.
Jong'ad bura e doho mar apil, Mohammed Warsame, Daniel Musinga kod Fatuma Sichale nong'ado ni Kamisen mar somo mag Mbalariany. e bura ma oyiene keto rang'iny mag kos ka gitudore gi mbalariany achiel achiel.
Jong'ad burago ne owacho kama, "Onge wach ma wayudo ma dimi wama burano ting' mar keto rang'iny mag kos mipuonjo kaka oket e Chik Yunivasiti. Kwayo ma okel gi riwruoge mopogore onge tiende kendo wabolo kwayo margi."
Doho mar apil ne omedo osiro ni Kamisen mar somo mag Mbalariany. ema nigi teko mar keto rang'iny mag kos mipuonjo e mbalariany, to mano nobedo giko ywarruok ma osekawo kinde malach e kind burano kod riwruoge mamoko ma dwaro ni gin be omigi teko e wi kos moko mipuonjo e mbalariany.
Osefwenyore ni kata mana bang' bura ma ne oseng'ad gi doho, pod nitie riwruoge moko ma kedo mondo omigi teko mar keto rang'iny mag kos mek mbalariany.
E barua ma ne ondik Jun 23, kendo nomi oboke bende ne ogaye mag mbalariany kod jotend kolej, jatend Kamisen mar somo mag Mbalariany, Mwenda Ntarangwi nowacho ni nitie riwruoge moko ma ok luw bura ma ne ong'ad gi doho.
Ntarangwi ne owacho ni, "Burawa osefwenyo ni riwruoge moko pod kedo mondo giket rang'iny kendo pwodho kos moko mayudore e mbalariany."
E baruano, Ntarangwi wacho ni mbalariany mang'eny oseywagore ni riwruogego chandogi kendo gikwayo mondo CUE onyisgi gima onego gitim.
Nowacho kama, "En gima lit, ni kata obedo ni doho ne oseyalo wachno, riwruogegi pod dhi nyime donjore gi mbalariany ma ok gidewo burawa. Ma ok en ana gima rach kend, en achaya ne joma omi tich mar nono kaka weche timore."
Ntarangwi koro sani ne osiemo ogaye mag mbalariany mondo kik gikech chik ma ne doho ogolo kendo ne giwacho ni gidhi golo kos moko mane osepwodh kod kwayo moko be ma ne oseor.
Ntarangwi ne owacho kama, "Mbalariany moro amora ma wuoyo gi ng'ato e wi pwotho, yudo lesen kod ng'erruok mar somo ma mbalariany (moriwo keto rang'iny kod pwodho kos) ma ok otim kaluwore gi kaka bura margi dwaro, burano ne dhi tamore pwodho kos kata chenro kaka mago."
Nowacho ni ka mbalarianygo odhi nyime tudore gi riwruogego e weche kos ma gisepwodho ma ok gifwaro burano, to dhi chuno mondo Kamisen mar somo mag Mbalariany. ogol oko kos kata chenrogo.
Nowacho ni, Kamisen mar somo mag Mbalariany, kata kamano, oikore tiyo kanyakla gi riwruogego mana kaka ne onyisgi gi doho.
"Kata obedo ni Kamisen oyangore mar tiyo kanyakla gi riwruoge matin ma oseyie luwo yor no, kuonde mbalariany imiyo ote ewi rach mar jwang'o siem mar doho kod techo mag ogaye," Ntarangwi ne owacho.
Riwruogego ne oting'o, duol mar kanyakla mar jopim tuoche ma kenya, Duol mar Lakteche kod jo lakteche mag nago lak ma Kenya, duol mar Jo yedhe kod kwiri, duol mochung' ne nyamreche ma kenya, Aput mar jolony e weche mag kit chiemo, kod aput mar jo lony e weche mag ngima oganda.
Riwruogego ne okwedo Kidieny mar 5A mar (lokruok) pend chike Mbalariany ma 2016 ma lero yieyo lwedo, yango, lesen, kaka ichiwo kwan jopuonjre kod pwodho chenro moro amora mag mbalariany, biro bedo ting' mar Kamisen mar somo mag Mbalariany.
Rowere mawuok e gwenge Jonail nyalo mako ich nyadiriyo kopim gi nyiri ma Abandu kaka noyudore e nonro moro ma ne oland dwoko mare nyoro.
Nonrono ma ne otim gi mbalariany ma Nairobi ka gikonyore gi UN Women, Kenya National Bureau of Statistics (KNBS), State Department for Gender (SDfG), kod National Gender and Equality Commission (NGEC), nonyiso ni Nyanza ema opong' gi rowere mosenyulo nyithindo mokalo achiel.
Kaluwore gi nonro ma ne wiye wacho ni: Tego Mine, Keto Ratiro Marom e weche mag Thieth kod Lweny e Kind Chwo gi Mon, ne oyudore ni rowere ma ok omakore gi din moro amora ema yot mondo omak ich, to rowere ma Jo Islam ne ok yot mondo omak ich mar ariyo.
Nyiri ma rowere ma mako ich mar ariyo thothne ne gin joma ok osomo.
Nonro ma ne otim kuom joma ne onjaw noyudo ni ata malo 76 mag joma ne ohiny ne omanyo kony gi yore ma ok opwodhi to ata malo 53 ne ok ohulo rocho ma nre otimore ne gi kata kony moro amora ne ok gimanyo.
"Kinde mathoth, jofwambo, to chutho yore keyo weche mag mbuyi mag oganda, ema owe mondo ong'ad wach, tayo,chiwo pach gi, kod keyo wech e wi thor wach ma ok yot wuoyo e ni," ne owachi gi nyadendi Verity Mganga, ma en jata tije mar Chike kod Nonro e SDfG.
Luoro mar gima nyalo timore, wich kuot akwede kod bedo ma onge yor konyruok ne oyudore kaka gigo ma geng'o wakeyni ma oroch ratich gi e yor nindruok mondo kik gi go ripot e wi njore ma itimo ne gi.
Nyiri ma sombgi tin bende ne oyudore, kaka oganda moro ma ok ful ga njore mag nindriok ma itimo ni gi.
Anna Mutavati ma en ja ta tije mar riwruok mar mine e pinje ma oriwore, ne owacho ni nikech gisechoko weche mang'eny, gik madongo kaka bajet inyalo loki mondo gikwak gik moko kaka iye mimako gi rowere kod weche mamoko ma thago joma mine.
"Ne wayiero mondo wariwre gi mbalariany ma Nairobi mondo wateg jotim nonro ma pod tindo ka wachomo wang'wa e dino fuok mar kwan mag ji ka otenore gi kit chuech."
Ogaye maduong' mar mbalariany ma Nairobi, Ngire Stephen Kiama ne owacho niya: "Mbalariany ma Nairobi omor ahinya gi migawo ma gimako mar loko tich mogajore obed gima yot winjo mayot ne ji mopogore opogore ma tiyo gi wechego."
Kodok korka wach tiyo gi yedhe mag komo nyuol, ripodno ne owacho ni bedo mayot ne mine mondo giti gi yedhego ka chwogi onyisogo mondo gitim kamano.
Ripot ne owacho kama, "Joot ma ne owacho ni yiero mar tiyo gi yedhe komo nyuol ne owach gi chuogi, oikore nyadiriyo tiyo gi yedhego kopim gi mon ma oyiero giwegi timo kamano."
Nonrono ne ofwenyo ni mokalo nus mag joot ma gin Jo Islam kod joma ok omakore gi din moro amora ok ti gi yedhe komo nyuol.
Kodok korka wach ketho ratiro mag ji, nonrono ne oyudo ni mano tim ma medo nya kaka higni sudo to mine ema hinyore moloyo.
E dweche mabiro nyime kaeni, Jokenya onego oikre koyo kod koth ma dhi betie mang'eny.
Migawo manono kor lwasi ne owacho ndalo mabirogo boche dhi pong'o polo kendo ne gijiwo ji mondo "orwak lewni mapek." Ne giwacho kama e Twitter margi, "Rwakuru lewni mang'eny kod skaf. Geng'reuru ne koyo. Jo Nairobi, Nyeri kod Meru opar madho kahawa maliet."
Migawono nowacho bende ni gigeno ni koth dhi chue e alwora manie gode, yo Yimbo mar Hoho Mar Okak, Lake Victoria Basin kod milambo gi dier Hoho Mar Okak.
E ripot ma ne migawono ochiwo e dwe mar Jun, ne giwacho ni tuoche mag obo ne omedore nikech koyo.
Omiyo tuoche kaka asthma, pneumonia gi homa kod ahonda dhi medore e alwora mag Nairobi, gode mantie yo wuok chieng' mar Rift Valley, dier Hoho Mar Okak, kod alwora manie gode mantie yo podho chieng' mar Hoho Mar Okak.
Joma odak Nairobi kod Yo ka dhowadh Nam Chumbi biro yudo koth kod koyo mabiro landore nyaka e kaonti mantie diere kod milambo mar Rift Valley ma gin Baringo, Nakuru, Narok kod Laikipia mabiro bedo chieng' mager to gotieno boche bokwako polo.
Yembe mafuto matek e rapim ahiri titi mokalo 25 knots biro betie e alwora mag Coast kod kuonde mopie mantie yo milambo, kata kamano, chieng' biro betie gokinyi e alwora mar Lake Victoria Basin kod gode mantie yo podho chieng' e Hoho mar Okak, to godhimabo koth biro chue e alwora mang'eny kuom nus ndalo ma gipimo.
Kata obedo ni godiechieng' kod odhiambo koth biro chue e alwora manok, to e kaonti mantie yo nyandwat moriwo Turkana, West Pokot kod Samburu biro bedo gi koth ma chue okinyi gi odiechieng' moriwo nyaka mil polo kuom ndalo duto ma opimgo kor lwasi.
Nairobi, Nyandarua, Nyeri, Kirinyaga, Murang'a, Kiambu, Meru, Embu and Tharaka Nithi biro bedo gi okinyi mopong' gi boche e polo, chieng' norieny to e alwora moko manok koth biro chue godiechieng' kuom ndalo duto moket mane inono kor lwasi.
Migawo mar Thieth nowacho ni ka ne ochopo tarik 6 Jun 2021, chiegni nus milion achiel mag Jokenya ne osetiek mi chanjo.
Jatend migawo mar thieth, Mutahi Kagwe, ne owacho tarik 6 dwe mar Jun ni pasent 1.8 (ji 475,000) mag joma dongo en osetieko yudo chanjo.
Migawo mar thieth bende ne olando ni abiriyo mamoko ne otho nikech corona to koro mano kelo kwan mag jomotho bedo ji 3,697.
Migawo mar thieth wacho ni joma nokawo chanjo mar ariyo bang' yudo chanjo mokwongo, kwan mar gi en ata malo 46.6 ka thothgi gin joma chwo.
jatend migao mar thieth Kagwe ne owacho kama, "Giduto ne gin thoye ma achien bang' ka ne gisekawo kwan e dwe mar Auchiel 2021."
Ji mamoko 400 oyud gi Covid-19, kuom ji 5,068 mane opim e seche 24 mokalo to mano koro kelo kwan mag joma tuo bedo 186,453.
Joma koro osegamo tuo en ata malo 7.9
Ji 354 osechango kuom tuono kendo 259 kuom ne yudo thieth ka gin pacho to 95 ne nie ute thieth mopogore opogore.
Kwan mag joma osechango sani koro en ji 129,165 ma ji 93,650 kuomgi ne ithiedho ka gin pacho to ji 35,515 ne yudo thieth e osiptende mopogore opogore.
Boma maduong' mar Nairobi ne nigi ji 155 manyien mogamo tuo kiluwe gi Kilifi ma ne nigi ji 43 moyudo Covid-19, Uasin Gishu ne nigi 34, Siaya ne nigi ji 21 to kaonti mamoko ne nigi ji matin ne 20 moyudo Covid-19.
Jodak e chiro mar Mukuyu oywago hinyruok ma giyudo e ngimagi kod ohandgi nikech buru mang'eny e ndara ma ne ochak los kae ojwang' gi jagedo mane omi orak.
Joute mantie e chiro mar Mukuyu hinyore kaachiel gi ohandgi nikech buru mang'eny e ndara ma ne ochak los kae to owe.
Buruno omiyo dukni 300 moriwo nyaka kuonde ng'iewo chiemo olor nikech jonyiewo koro ne ok bi.
Chirono e kama duong' ma ne odich e ndara matudo gwenge mag Mukuyu, Majocye kod Kandundu gi ndara mar Mukuyu-Murang’a.
Andrew Konja ma en jakom mar Riwruok mar Chiro mar Mukuyu, noywagore kowacho ni gedo mojwang' hinyogi kaachiel kod ohandgi kowacho ni, "mopogore gi lalo yuto margi, gibedo matuo."
Samuel Kangethe ma en achiel kuom joma ohinyore, wacho ni oloro ohande kendo sani otiyo gi yedhe nikech en gi tuo mar kor.
Nicolous Muriu machon ne nigi ohande sani wacho ni otiyo tije matindo tindo mondo oyud kaka opidho joode.
Murang’a County Public Health Officer Danson Mwangi nowacho ni ofise ong'eyo pek ma jogo romogo kendo ne ginyisogi mondo giloro ohendnigi nikech tuoche ma ne nyalo landore, chiemo ma ne nyalo bedo marach miuso e dho ndara ne nyalo kayo igi kendo miyogi tuoche kaka Upper Respiratory Tract Infections (URTI) nikech jomodak e alworano ok ong'eyo rito ler.
Buruno be ketho cham kod yiende nikech gidino oboke ma miyo koro ok ginyal loso chiemo, to bende gichocho kaka muya lworore e kor lwasi.
Patricia Mumbi ma tiyo gi National Environment Management Authority (Nema) nowacho ni gin pok onyisgi wachno mondo mi fundi momi tich oluwre gi chik ma geng'o buru kaka dwarore.
Tuo mar malaria omedore e alwora mar Nyanza, Rift Valley kod Western.
Malaria medore e kaonti mar Kisumu kendo jothieth wacho ni wang'ni malaria ng'eny moloyo kinde moro amora.
Ripot mowuok e migawo mar thieth nyiso ni nyithindo ema tuono ogoyo ahinya.
Kuonde ma malaria ng'enyie ahinya gin Nyando, Nyakach, Seme kod sab kaonti mar Kisumu East kendo osiptende wacho ni yedhe malaria ma gin go chiegni rumo.
Gima omiyo malaria omedore en nikech koth machue mang'eny kod pi mamedore e Nam Viktoria.
Fredrick Oluoch ma en kaonti dairekta mar thieth wacho ni Medical Supply Agency (Kemsa) nokowo yedhe malaria kod gik mipimogo e dwe mar Mei kendo gichiegni medo moko.
Oluoch ne owacho kama, "Wan gi yedhe malaria ma wanyalo thiethogo kata kamano ka ok wayudo yedhe momedore, ma wan go dhi rumo."
Dwe mokalo, jothieth ne opogo net maromo 930,000 e alwora ma suna ng'enyie.
E Rift Valley, malaria medore e alwora mar Kerio Valley, kod kaonti mag Marakwet, Nandi gi Trans Nzoia ma osiptende osechako pong'.
E Kerio Valley, joma noyudo malaria e juma achiel ne gin ji 300, kaluwore gi David Mosop ma en ofisa mar thieth e Arror Ward. Mosop ne okwayo sirkal mondo opog ne ji net mondo ogeng' tuono.
Chon sirkal ne pogoga net e alworano kata kamano, higni adek mokalo, ne ogol Elgeyo Marakwet e kama ikwanoe alwora ma malaria ng'enyie.
Mosop wacho niya, "Gima lit en ni jodak ok nind e bwo net to mano ema miyo malaria medo landore."
Nyathi ma jahigni abich ma wuod Maureen Kibet, ne oringgo e osiptal mar Misen Arror bang' ka dende nochwakore kendo nong'ok.
Min wuoyino nowacho ni ne ok ginind e bwo net nikech gionge pesa moromo ng'iewo net.
Nowacho kama, "Net iuso siling' 300 to be ok giyudre mayot. Ng'ato nyaka dhi e taon mar Eldoret ma nitie kama bor maromo kilomita 200, eka oyud net."
Jo Standard ne ofwenyo ni dukni kod ute uso yath mantie e chiro mar Arror, ok us nede.
E taon mar Eldoret, net iuso kochakore siling' 300 nyaka siling' 1,500 kaluwore gi kaka olosgi kod kambi molosogi.
Arror Mission Health Centre, manie bwo kanisa Katholik mar Eldoret, en achiel kuom osiptende ma jotuo medoree ahinya.
Caroline Kimwattan mochung'ne od thiethno, wacho ni ji 50 iyudo gi malaria odiechieng' kodiechieng' to chon ne en ga ji 15.
Ne owacho kama, "Malaria omedo landore e juma achiel mokalo kendo jotuo mabiro manyo thieth kwan margi siko ka medore."
Thoth jotuo ma ithiedho kuno hikgi en 12 ka dok chien.
Higa mokalo, Migawo mar Thieth ne ochiko Elgeyo Marakwet kod kaonti mar Baringo mondo omed kinda mar nono, pimo kod thiedho malaria ma wachore ni medore e Hoho mar Kerio .
E barua ma Patrick Amoth nondiko, nenore ni pek mar malaria dhi nyime betie kuom kinde kendo mano dhi hinyo chenro mar thieth.
Malaria medore kaonti mar Nandi, to ahinya ahinya e alwora mar Tinderet ma nie kiewo mar Nandi kod kaonti mar Kisumu.
Maraba Sub-county Hospital osebedo ka konyo jotuo ma malaria ogoyo.
Ripode ma owuok e osiptandno nyiso ni e dwe mar Mach ne gin gi jotuo 89, 93 e dwe mar April to Mei ne ne 123.
Micha Biwott ma en jata tije e osiptal mar Maraba, ne owacho ni malaria omedore nikech liet kod ng'ich mantie e alwora mokiewo gi kaonti mar Kisumu.
Biwott ne owacho kama, "Ma e osiptal mantie machiegni kendo ji wuok nyaka Kisumu ka gibiro manyo thieth. Mano emomiyo kwan joma wathiedho negi malaria ni malo to wasebet ka wajiwo jodak mondo okaw okenge mag geng'o tuoni."
Kaluwore gi ripot ma ne ochiw gi migao mar thieth, kaonti mar Nandi ne nigi ji mokalo 40,000 ma maleria ne ogoyo to jomoko 37,817 ne oyud ka nigi maleria e wi tuoche mamoko.
Kaonti mag Bungoma, Kakamega, Busia kod Vihiga bende nyagore gi malaria machielo mosieko kuom nyithindo ma johigni abich kadok chien kod mine mayach.
Antony Walela ma ochung'ne weche thieth e Bungoma wacho ni ute thieth osebedo gi jotuo momedore mokalo 50,000 kowuok e 30,000 e dweche adek mokalo.
Walela ne owacho kama, "Medruok mar tuoni miyowa luoro. E dwe mar Mei kende, osiptende ne obedo gi jotuo mokalo 50,000 to kwanno siko ka medore e od buche mag Sirisia, Kabuchai, Kanduyi kod Bumula."
Bungoma en achiel kuom kaonti aboro e Western kod Nyanza ma chanjo mar malaria ne ochiw gi World Health Organisation (WHO) ka gitemo atemo higni ariyo mokalo.
Brenda Makokha ma ochung'ne thieth e Kaonti ma Kakamega wacho ni chiegni kuonde od bura 10 e kaunti no bedo gi malaria e higa duto to ariyo ma gin, Lugari kod Likuyani, yudo malaria mana e ndalo mag koth.
E piny Kenya, nitiere ripode mag maleria ma dirom milion 3.5 manyien ma ifwenyo e ute thieth gi thoe 10,700 higa ka higa.
Kaluwore gi riwruok mar weche thieth e piny nngima, maleria kelo thoye mokalo 400,000 e higa ka higa e piny ngima gi ripode ma dirom milion 229 mag tuo ni ma ne ochiw e higa mar 2019 kende.
Migawo mar thieth kaachiel gi riwruoge mamoko, olose okenge moko ma dhi konyo e geng'o, nyagruok kod tieko tuo mar leishmaniasis chop higa mar 2030.
Kaluwore gi jolony, Kenya en achiel kuom pinje manok ma oting'o ma okalo ata malo 95 mag Kala-azar e piny ngima.
Jokenya maromo milion abich, ma thothgi gin nyithindo ma hikgi nie kind abich kod 14 nyalo gamo tuono e yo mayot ahinya, to thothne kuom joma odak kaunti mag kuonde ma ongoro.
Turkana, West Pokot, Isiolo, Wajir, Marsabit, Garissa, Mandera, Kitui, Nakuru kod Nyandarua gin moko kuom kaonti ma wachore ni tuo mar leishmaniasis ng'enyie.
Nakuru kod Nyandarua osechiwo ripode mag jotuo ma pien dendgi ochako lokore nikech cutaneous leishmaniasis.
Laktar Rashid Aman ma en jagoro maduong' e Migawo mar Thieth, nowacho kama, "Visceral Leishmaniasis goyo fuonni maiye mag del ma okethgi, to ka ng'ato ok oyudo thieth, onyalo tho ka pok okalo higni ariyo. Cutaneous Leishmaniasis goyo piend ng'ato kendo oweyo adhola. Ka ok othiedhe, ata malo 95 mag joma nigi kala-azar nyalo tho."
Kaluwore gi Laktar Sultani Matendechero, ma en jatelo mar kidieny mar Nono Tuoche Malandore kendo ma ji Ojwang'o E Alwora Maliet, owacho ni Kenya osechandare e nyagruok gi tuono nikech ne ok gipime maber kae to be onge omenda moket tenge mondo okony e kedo gi tuono.
