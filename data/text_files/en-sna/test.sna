Vapunduki Vanokakatira Kurutivi Vanotanga Hondo Inotyisa Kumaodzanyemba akaererekera kumabvazuva eNigeria
Vapanduki vechi Islam chinokakatira kurutivi auraya vanhu vanomwe mukurwisa kwaitika kumaodzanyemba akadzvivira kumabvazuva mudunhu reBorno muNigeria, vakaona zvichiitika vakaudza Associated Press neChitatu
Vagari veko vakati vapanduki avavakarwisa musha weKautukari munzvimbo yeChibok iri mudunhu reBorno manheru eChipiri.
Kurwisa uku kwakaitika panguva imwe chete apo Munyori Mukuru weMubatanidzwa Wenyika Dzepasi Rese vaAntonio Gueterres mudunhu iri vachishanyira avo vakange vapukunyuka mhirizhonga yechi jihad iyi.
Nzvimbo yeChibok iri mufambo ungaite zana negumi nemashanu wemakiromita (kana kuti mamaira makumi manomwe nerimwe) kubva muguta guru redunhu reBorno, uko vaGuterres vakasangana nevakambenge vari vapanduki avo vava kudzoserwa zvakare kuti vagarisane nevamwe, uye vakaonana vezviuru zvevabhu vakabviswa kubva pavavaigara nekuda kwekupanduka uku.
Vakauya vakawanda uye vaine zvombo zvinesimba zhinji vakabva vatotora musha wedu kuuita wavo, vakadaro vaHassan Chibok mumwe wevakuru venzvimbo iyi.
Varwi vemumwe muzinda unogara mauto vakatumwa kunorwisana nekudzinga vapanduki ava, asi "vakange vaparadza nekutsokodzera kare,"vaChibok vakadaro, vachiwedzerawo kuti vakange vafa vakange vosvika gumi.
mumwewo mugari wenzvimbo iyi, vaYana Galang vakati vanhu vanosvika vanomwe vakange vaurayiwa mukurwisa kwakapedzesera kuitika mauto ehurumende yeNigeria asati apindira. Asi mapurisa emuNigeria haana kutsinhidzira kuti kurwiswa uku kwakange kwaitika here kana kuti kwete.
Mapurisa emuNigeria haana kurumidza kupindura kuchikumbiro chekuti vabvume kuti kurwiswa uku kwakange kwaitika
Nigeria, iyo ine vagari vanosvika mamiriyonimazana mairi nematanhatu,ndiyo nyika ine vanhu vakawanda kudarika dzimwe nyika dzese muAfrica, inoramba ichitambura nekugadzirisa hondo yevapanduki iyo yava nemakore gumi ichipisa kumaodzanyemba akadziva kumabvazuva eNigeria uko vapanduki vechi Isam vanokakatira kurutivi veBoko Haram nerimwe boka rakabuda kubva muvapanduki ava, reIslamic State of West Africa Province.
Vapanduki ava varikurwisa kuti vamise mutemo wechi-Isam weSharia kuti ushandiswe uye kuti vadzivise nekumisa dzidziso yemuzvikoro yakabva kunyika dzevarungu dzekumavirazuva.
Sangano reUN Development Program rinoti vanhu vanodarika zviuri makumi matatu nezvishanu vakapondwa, uye mamiriyoni mazhinji evagari vakabviswa mumisha yavaigara nemhirizhonga yakakozereswa nevapambuki vanokakatira kurutivi ava. Mukutanga kwesvondo rino, mutungamiriri weNigeria vaMuhammadu Buhari vakati hondo yekurwisa vapanduki ava yava"kuswedera kumagumo ayo," vachitaurawo pamusoro pekurohwa kwevapanduki nehondo yemuchadenga yeNigeria uyewo nezvekutiza kwevarwi vazhinji vachisiya vapanduki ava, avo vanonzi nevaongorori vezvenyaya iyi vavakukanda zvombo zvavo pasi nenyaya yekumukirana nekurwisana muboka revapanduki vejihad iri.
Mutungamiriri weNigeriamukutanga kwesvondo rino vakati hondo yekurwisa vapanduki vanokakatira kurutivi yava “kuswedera kumagumo ayo” vakapa muenzaniso kurohwa nepfuti dzemuchadenga nekutiza kuri kuita zviuru zvevarwi vachisiya bato iri, vamwe vacho varikunzi vava kukanda zvombo pasi nekuda kwekurwisana mukati mechikwata che jihadi ichi.
Bonggozozo rekukuvadzana iri riri kuenderera mberi kumisha iri kumiganhu yenyika yeNigeria, uye nekunzvimbo dziri mujinga redhamu guru re Lake Chad, inova nzvimbo inoparutsigiro rwakawanda kuboka reISWAP, iro rinodyidzana nechikwata che Islamic State.
zvinhu zviri kuramba zvichienda kumawere mumushaweKautukari kuChibok nenzvimbo dzakaipoteredza dzakadziva kumasango, vakadaro mukuru wenzvimbo iyi vaChibok, vachitiwo kuvapo kwevapanduki vanokakatira kurutivi ava pedyo nesango iri kuri kuwedzera pkuti kurwisana uku kutsviriridze.
Kutapa Nhau Korwuswa Kunyika DzeSouth Sudan neSudan
Vatapi vebhau munyika mbiri dzinoti Sudan ne South Sudan vanoti kutyisidzrirwa, kuvhundutsirwa nekungosungwa pasina mhosva yaparwa ndokwakudya kwavo kwezuva nezuva,izvo zvavakuganhura goneso yavo kupakurura mashoko kune veruzhinji,
South Sudan iri pachimbo che zana nemakumi maviri nemasere, ukuwo Sudan iri pachinhanho chezana nemakumi masanu nerimwe pakati penyika dzinosvika zana nemakumi masere muchikero chekuona kuti nyika dzinochengetedza sei rusununguko rwezvevanotapa nhau gore negore chinoitwa nesangano renhau rinonzi Reporters Without Borders, icho chakaburitswa nemusi weChipiri kuti chibva chaita mahwekwe nechiitiko chegore negore chezuva rekucherechedza kusununguka kwezvekutorwa kwenhau chinoitwa nesangano remubatanidzwawenyika dzepasi rose re United Nations.
Kana nyika iine chinzvimbo chekuzasi pachiyero ichi,zvinorevawo kuti mabasa ezvekutora nhau anenge akaomarara chaizvo.
Irene Ayaa wesangano reAssociation for Media Development muSouth Sudan anoti kurambidzwa kushambadza mashoko nhau idambudziko ratekeshera munyika yavo.
Mwedzi wakapfuura takaverenga zvinyorwa zvenhau zvinoitazvina zvakarambidzwa kuburitswa mamapepanhaumkadaro muzvare Irene ayaa
Annah Namiriano mupepepeti mukuru webepanhau rinobuda mazuva ese reJuba Monito akaudza sangano reSouth Sudan in Focus kuti, 'Pakati paNdira naKurume, vashandi mubazi rezvekuchengetedzwa kwenyika vakabvisa zvizvinyorwa zvenhau zvakawanda kubva mubepanhau.
Vakaakabvisa nhau dzaifanirwa kunge dziri mubepanhau, saka isuwo takasiya nzvimbodzenhau idzi dzakashama dzisina chakange chiripo. Vashandivehurumede ava vakazotiti seimuine nharo,nekudaro musi wa17 Kurume vakabva vamisa kushanda kwebepanhau redu."
Muna Kukadzi vamwe vatapi venhau vakatorwa nemapurisakwechinguva chipfupi mushure mekunge vaenda kunotapa nhau pachiitiko chekuti vamiririri veparamende vari mumapoka anokwikwidza vakange vachitura mashoko avo kumasangano ezvenhau.
Nhau dzakange dziri pamusoro pechiitiko ichi dzakange dzanyorwa nebepanhau reJuba Monitor dzakabviswa nevashandi vemubazi rekuchengetedzwakwenyika bepanhau rava pamushina wekudhinda.
Muzvare Namiriano akati,'hatinakusunguka kwezvekutorwa kwenhau munyika muno.
Mhinguro iri pakutenderwa kuti tiite basa redu semasangano anotapa nhau. Tine bumbiroredu reku tinofanirwa kubata basa redu sei nehunyanzvi nemwero wakanaka, uye tine mitemo inoona mashandiro ezvekutapwakwenhau. naizvozvo kubviswa kwenhau dzinofanirwa kuverengwaneveruzhinji chinhu chakaipisisa zvachose."
Gurukota rinoona nezvekufambiswa kwemashoko muSouth Sudan,vaMichael Makuei vanotsinhidzira kuti kusununguko kwezve kutapwa kwenhau kupenyu, kwakagwinya kuchipfachukira nehupenyu
"South Sudan ndiyo nzvimbo yoga iyo vatapi venhau vanoshanda vaine kusununguka kuzere maringe nemitemoyedu.
Ndati maringe nemitemo yedu nekuti pasipano hapana chinhu chinonzi vanhu ngavangoita sezvavada pavanenge vadira", vakadaro vaMakuei vachiudza sangano renhau reSouth Sudan in Focus.
Sangano remubatanidzwa wenyika dzose richiona nezvekodzero dzevanhu reUnited Nations Commision on H uman Rights haribvumirane nemaonero aya.
Muchinyorwa chakabuda chemaonero arinoita mamiriro ezvinhu muSouth Sudan chavakaburitsa muna Gumiguru, sangano irirakati hurumendeirikutambudza nekushungurudza vanorwira kodzerodzevanhu,vatorivenhau andnemhuridzavo, vachikanganisa nekuganhura basa ravo nezvemari dzavo.
Sangano iri rinoti South Sudan ndiyo imwe yenzvimbo dzine njodzi hurusa kumutori wenhau kuti ange achishandira mairi.
South Sudan ichiri iine basa zhinji rekuita kutiimise nekusimbisa masangano nemapazi akakosha mukushanda mekufambira mberi kwe nyika yegutsaruzhinji, vakadaro vadavid Renz mukuru mumuzinda unomiririra nyika ye United statesmuSouth Sudan mumashoko avo akabuda musi weChipiri, umo vakatsinhidzirawo kuti nyika yeUSA inoshushikana zvikuru nemamiriro ekushaiwa kusununguka kwemasangano enhau muSouth Sudan.
"Takaona zvimwe zviteshi zvemaredhiyo emuno achimiswa kuita basa pamusoro petwunyaya twusina nemusorowese," vakadaro vaRenz.
"Uye tinozvizivawo kuti vashandi vanoita zvekutepfenyura pamasaisayi emaredhiyo, pamadzangaradzimu nepamadandemutande enhaurirano dzepamadariro esocial media avakutya kutaura zvavanenge vachida kutaura.
Zvimwe zvimhingamupinyi zvotanga mushure mekubvutwa kwemasimba ekutonga nyika nemauto
MuSudan, vatori venhau vanoshanda vari muguta guru renyika iyi, Khartoum, vanotikushungurudzwa nekutyisidzirwa kwavo kwakawedzerwa kubva mauto akabvuta masimba ekutonga nyika neganyavhu musi wa25 Gumiguru
Shoggi Abdulazeem,uyo anotora nhau achiita zvekuferefeta nekubvunzurudza kusvika abata mudzi wayo, akati munaMbudzi akatumirwa mashoko ekumutyisidzira nekupondwa, akanzi asataure nevmasangano enhau ekune dzimwe nyika.
Ndakange ndiine Al Jazeera pamhepo, uye mushure mekubuda muhofisi mangu, varume vezvekuchengetedzwa kwenyika vasere vakapakata pfuti vakanditevera vari mumotokari inotakura zvinhu kumashure.
Vakakomberedza motokari yangu, akadaro Abdulazeem.
Akaudza South Sudan in Focus kuti akavharwa kumeso nejira akafambwa fambwa naye “kwenguva inodarika maawa maviri” ndokuzorayirwa “kusafa akatsoropodza vechiuto zvakare.”
Kunyora nhau pamusoro pekuratidzira kwevanodakutonga kwegutsaruzhinjirava basa rinenjodzi hurusa,akadaro Abdulazeem.
Mapepanhau, mazhinji nezviteshi zvinotepfenyura pamadzangaradzimu nemaredhiyo akagamuchira mashoko aivaudza kuti vasaite nhaurirano kana kana kuburitsa mashoko anobva pamhinduro dzinobva pamibvunzo inenge yapindurwa nevanhu avo vanotsoropodza vatungamiriri vemauto akadaro Abdulazeem.
Akazotiwo, "Pane vaferefeti vehurumende vakatumwa kuzoferefeta nekuongorora kuti zvisungo izvi zvirikuteedzerwa here.
Aisha Assamani, anova nhengo yesangano revatapi venhau vekuSudan rakazvimiririra roga rinonzi Sudanese Media Network, akaudza sangano renhau reSouth Sudan in Focus kuti kubva mauto zvaakabvuta hutungamiriri hwenyika nechisimba averenga kanodarika kagumi kushungurudzwa nekupfuviswa kwevatapi venhau nemasangano ezvenhau.
Vari kumbunyikidza kodzero dzekuti vanhu vanotaura zvavanofunga vakasununguka nechisimba chakanyanyisa, Assamani akadaro.
"Ruzhinji rwevatapi venhau vedu vava kutya uye hupenyu hwavo hwava munjodzi.
Vazhinji vavo havachaise mazita avo panhau dzavanenge vanyora nekuda kwekutyisa kuri kuita maririro ezvinhu kuvatapi venhau."
Nhau dzinobva kumasangano enhau emuSuda anoti nemusi wa 30 Zvita, mauto emuSudan akapinda zvinechisimba muma hofisi ezviteshi zvitatu zvinotepfenyura pamadzangaradzimu (Television) anoti al-Arabiya, al-Hadath uye ne al-Sharq ndokuputitsa hutsi hunokachidza nekutossvora pamwe nekurova vashandi nekupaza midziyo inoshandiswa kutepfenyura zvirongwa
Musi mumwe chete uyu mauto akatora vatori venhau yenhpfenyuro ye al-Sharq vanoti Maha Al-Talb na Sally Othman kwemaawa akawanda pedzezvo ndokuzovasunungura.
Musi wa16 Ndira, vakuru vakuru vemuSudan vakatora marezinesi nezvitambi zvekutepfenyura kubva kunhepfenyuro ye Al Jazeera Live uye nekuvharisa mahofisi ayo muguta guru reKhartoum.
Tsamba yakabva kubazi rezvekufambiswa kwemashoko muSudan ichienda kumukuru wenhepfenyuro ye Al Jazeera Television muSudan yakati chakakozeresa kuvharwa kwenhepfenyuro iyi kwaiva"kusabata basa nemazvo nehumhizha" uyewo nezvirongwa izvo "zvaikuvadza nekukanganisa zvido nezvis higher interests huvo zvikuru zvenyika uyewo kuchengetedzwa kwayo kubva kumhandu."
Nhepfenyuro iyi inemuzinda wavo muguta re-Doha kuUnited Arab Emirates rakatsoropodza kuvharwa kwechiteshi chayo muKhartoum nehurumende.
Muna Kukadzi, vakuru vakuru vemuSudan vakasunga boka revatapi venhau vesangano renhau reBBC muguta reKhartoum ndokuvabvunzurudza kwemaawa akati kuti kwava kuzovaregedza vachienda.
Sangano renhau reVOA rakada kunzwa kuti hurumende yeSudan inoti kudii panyaya iyi, nhare yakaridzirwa Brigadier General Attahir Abu Haja vanova mupi wemazano kumukuru wemauto arikutonga muSudan, asi nhare idzi dzairira dzisina anodaira.
Michael Atit akatumira nhau ari muKhartoum, kuSudan; Deng Ghai Deng naManyang David Mayar vatumirawo zvayiitika vai muJuba, kuSouth Sudan.
Vakuru vakuru Vanotii Mauto EkuBurundi Anosvika Makumi Matatu Aive Pakati Pemasoja eAU Akaurayiwa Pavakarwiswa ne Al-Shabab.
Mumwe mukuru wemuBurundi anoti mauto ekuBurundi anosvika makumi matatu akaurayiwa nevamwe makumi mairi akakuvadzwa musi weChipiri mukurwiswa kwakaitwa muzinda wemasoja eAfrican Union nevarwi veAl-Shababkuchamhende kwe Pavakarwiswa ne Al-Shabab.
Mukuru uyu akakumbira kuti asadomwe nezita rake nekuti haana mvumo yekutaura nevatapi venhau, akaudza vatori venhau veVOA yekuSomali kuti masoja anodarika gumi akafira panzvimbo yavakarwisirwa, vamwewo ndokuzofa nekuda kwemaronda avaive nawo.
Akatsinhidzirawo kuti kune mamwe masoja asati azivikanwa kuti aripi.
weAl-Shabab inoti yakauraya masoja anosvika zana nemakumi manomwe nevatatu payakarwisa kamba yemasoja eAU mumusha El-Baraf, iri makiromita angasvike zana nemakumimashanu kubva kumaodzanyemba eMogadishu.
Huwandu hwevavakakuvara hausati hwaongororwa nenyanzvi dzisina divi ravakarerekera.
Mumwe munhu akanyevera VOA Somali kuti paive nemasoja zana nemakumi matanhatu nerimwe panguva paitwa kurwiswa uku. Mukuru wemuBurundian uyu akatsinhira kuti huwandu hwemauto hwakataurwa kuti aive mukamba ndowechokwadi.
Mukuru wemuBurundian uyu akatsinhira kuti huwandu hwemauto hwakataurwa kuti aive mukamba ndowechokwadi.
Mukuru wemuBurundi uyu akaudza VOA Somali kuti masoja akange anzwa runyerekupe rwekuti al-Shabab yakange yakaungana panemumwe musha waiva pedyo nekamba yavo kwemaawa angaite makumi mana nemasere kukrwiswa uku kusati kwaitika.
Akatiwo masoja akange agadzirira kuzvichengetedza nekuzvirwira uye akange achera makomba ekuhwanda maari.
Akaenderera mberi achiti chakashamisa masoja aya kwaiva kukura kwemabhomba e al-Shaba avakakanda akaputikira mukamba yavo.
Akatizve varwi ava vakashandisa marori matatu kutakura mabhomba aya, imwe yemarori aya yakawira mugoma.
Akafungidzira kuti varwi ava vakashandisa mabhomba ane huremu hwungasvike ma kilogramme makumi mairi uye varwi vakapinda mukamba iyi vachiyirwisa vaisvika mazana mana nemakumi mashanu.
Mukuru muhurumende uyu akati marori akange ane mabhaobhu nevanhu vakazvipira kuzviiputsitira mabhombu kuti vaurayewo vanhu ndizvo zvakakonzeresa kufa nekukuvara kuzhinji..
Izvi zvisati zvazivikanwa, hurumende yeBurundi yakatura mashoko ekuti masoja avo gumi akange afa, paine vashanu vakange vashaikwa uye ne vamwe makumi maviri nemashanu vakange vakuvara.
Burundi yakatiwo makumi maviri evarwi ve al-Shabab vakange vaurayiwawo mukurwiswa uku.
Padandemutande reTwitter,Mutungamiriri weBurundi, vaEvariste Ndayishimiye vakati vakuna mashoko akasimbarara angawaninikwe angatsoropodze nekushora kurwiswa kwakaitwa nemagandsanga uku.
Vakanyora kuti, "Ndinobatana pamwepo neAfrica yose iyo ichangorasikirwa ne vanakomana nevanasikana mukunyaradza mhuri dzarwadziswa nechiitiko ichi."
Mubatanidzwa wenyika dzemuAfrica weAfrican Union, hurumende ye Somali nemuzinda unomiririra United States uri muMogadishu vose vashora zvakasimbisisa kurisa kwakaitwa ne al-Shabab uku.
Mukuru weAU vaMoussa Faki Mahamat vakapa kuremekedza kumauto eBurundian akafa aya, vakatiwo "kurwisa uku "kwakange kuzere chinya" hakuzoite kuti rutsigiro runopiwa varwi veAU vari kuSomalia rwuderere.
Bazi rinoona nezvekudyidzana nedzimwe nyika muSomali rakakumbira nyika dzepasi rose riwedzere kupa goneso nezvombo zvepamusoro soro kuvarwi venyika yeSomali nemauto eAU kuti vanyarwisana nekupedza hugandanga muSomalia.
Muzinda unomiririra US muMogadishu wakati unotumira mashoko ekunyaradza nekubata maoko kumhuri dzine masoja akaurayiwa nekushuvira kupora nekukasira kune vose vakakuvara.
Mukuru weguta reEl-Baraf, Abdullahi Haji Muhumed, wakaudza VOA kuti kurwisana kwakaitika pakamba yemasoja iyi ndiko kwaingekwakaipisisa kwati kwamboonekwa mugua mudunhu iri.
Kurwisana kwakadai hakusati kwamboitika mudunhu rino, akadaro ndokuzoenederera mberi achiti kurwisana uku kwakange kwaurayawo vanhuwo zvavo vaviri nekukuvadzawo vamwe gumi. "Kwaiva kurwisana kwakadzama chaizvo."
Chiitiko ichi kwakava kurwiswa kwekutanga kukuru pamauto eAU anoshanda muEthiopia kubva zvakaashandura zita ravo nemamiriro ekushanda kwavo mwedzi wapera.
Bazi rinoona nezvekuchengetedzwa kwenyikamusangano renyika dzepasi rose re U.N. Security Council, iri rakapa mvumo yekuti kuve nebasa iri rekuchengetedza runyararo muSomalia rinonzi African Union Transition Mission in Somalia, rakaripa mutoro wekuderedza njodzi inobva kumagandanga evapanduki e al-Shabab, vachipa rutsigiro negoneso kumauto emuSomalia uye kuzopa muzvidimbu masimba ekuchengetedza nyika kuhurumende yeSomalia dzamara yavakuita basa racho yega.
Basa reboka iri rinenge riripo kusvikira kumagumo egore ra2024.
Nyaya iyi inobva kumahofisi eVOA ari muSomali nemu Central African.
Kenya Yodzidzisa Vashandi Vemudzimba Vari kuMiddle East Nezvekodzero Dzavo
Vakuru vemu Kenya vava kudzidzisa vashandi vekudzimba veko vatambira mabasa munyika dzemu Middle East pamusoro pekodzerodzavo mushure memakore ekutaurwa nezve kumbunyikidzwa kwekodzero ikoko, zvinosanganisira kurohwa, zvibharo nekupondwa.
Rava gore kubva apo Bernard Njenga akazoziva kuti mudzimayi wake, Esther Thuku, akafira kuSaudi Arabia, uko akange ari mushandi wemumba kwemakore matatu.
Vakuru vemuSaudi vakazivisa kuti mukazi wake akange azviuraya pamba pevanhu vaayishandira, Njenga akadaro, asiakagutsikana kuti mudzimai wake waive nevana vana akapondwa.
Njenga akati muviri wedzimayi wake wakange usina mavanga ayiratidza kuti akange azvisungirira.
Akaendereramberi achiti zvairatidza sekunge chitunha ichi chakambofushirwa nekuti chaive netsvina yakawanda uye zvaiita sekuti mukadzi wake wakange abayiwa nechinhu chinopinza parutive rweruboshwe.
Vakuru vemu Kenya vanoti kubva munMbudzi achangodarika, vashandi vemumba vasiri pasi pemakumi maviri vevatatu vakafa vachishanda kuMiddle East.
Vanoshanda munezvekuwaniswa mabasa vanoti ruzhinji rwendufu idzi rwakaitika kuSaudi Arabia.
Vakuru vemuSaudi vakazivisa kuti ndufu dzese dziri makumi maviri nenhatu dzakange dzakonzereswa nemwoyo yakangorega kushanda.
Muna Kubvumbi wegore ra2020, chikwata chinorwira kodzero dzevanhu cheAmnesty International chakaburitsa mashoko ekuti vanhu vekuKenya vanoshanda mudzimba kuMiddle East vanowanzogunun'una pamusoro pekusabhadharwa mihoro yavo, kumanikidzwa kuita basa, kurohwa nekukuvadzwa muviri, kubatwa chibharo nekushandiswa mumamirirro ezvinhu nemunzvimbo dzine njodzi.
Iyezvino, Kenya yavakupa vanoda dzidziso yekuzvichengetedza kuvashandi vemudzimba vanotora mabasa kunze kwenyika.
Kana usingavadzidzise,zvaunenge uchitoita, kuvarega vachipinda munjodzi huru yekubatirirwa nekumbunyikidzwa, akadaro muzvare Edith Murogo, mukuru weEast Africa Institute of Homecare Management muNairobi.
"Chikamu chedzidziso iyi chinosanganisira kuvaonesa nekuvajekesera nezvekodzero dzevashandi.
Vanofanirwa kuti vazive kuti vanotaurirana seyi nevashandi pamusoro pezvakanangana nemashandirwo ebasa nemihoro zvinechiremera."
Vanhu vemuKenya vanosvika zviuru makumi matatu vanotamira kuMiddle East kuti vanotsvaga mabasa ikoko gore negore.
Gurukota rinoona nezvemabasa muhurumende yeKenya, vaSimon Chelugui, vakati bazi ravo riri kushanda nevakuru vekuSaudi kuti pave nekushandurwa mitemo yezvemabasa.
Tinodawo kuti vakwidziridze mitemo yavo kuti ichengetedze vashandi nevashandirwi zvakaenzana, kwete kusarudza nekuva nemaonero ekuti mushandirwi ndiye arimugwara nhambo dzose, Chelugui akadaro.
"Chechipiri ndechekuti mari inotambirwa ine mwero uye inoenderana nebasa riri kuita here."
VOA yakabata muzinda weSaudi muNairobi kuti vanzwewo kuti vanoti kudii nekunenedzerwa kusabatwa zvakanaka nekufa kwevashandi vanobva kuKenya.
Vachinyora mutsamba yepapotonjere muzinda uyu wakati, humambo hweSaudi Arabia hunoti hautunhidze nekupembedza kubata zvisiri kunze kwemutemo kana kushungurudza munhu upi zvake, wakatizve Saudi Arabia iri kushanda pamwe chete ne Kenya kuti vagari vave vakachengetedzwa kubva pakunetswa kupi zvako.
Zvichakadai, vakuru vakuru vanoti, pane vanhu vachidiki vanofungidzirwa kuti vangasvike mamiriyoni maviri vari kupedza makosi muzvikoro zvepamusoro gore rega rega, zvichibva paqkuhwerengedzwa kwehuvandu hwevanhu vakadai munyika yese, asi kuine mabasa evanhu vangasvike zviuru mazana masere zvinoreva kuti vanhu vazhinji vemuKenya vacharamba vachienda kunze kwenyika kunotsvaga mabasa.
South Africa Inokurudzira Kuti Kambani Yekutanga Kugadzira Mishonga YeCovid Irambe Ichiita Basa
Vakuru vezvehutano muSouth African vari kukurudzira Aspen. kambani inogadzira mishongainodzivirira COVID-19 kuti irambe yakavhura mushina wavo uri mudunhu reEastern Cape.
Izvi zvinotevera nhau dzakanyorwa nesangano renhau reReuters dzakatapa mukuru article quoting Aspens senior to shut down as there have been no orders for their rebranded COVID vaccine.
Imwe kambani iri chikamu chehwitakwi yezvekugadzira mishonga yemuSouth Africa inonzi Aspen chakawirirana nekamabani yekuAmerica yeJohnson & Johnson muna Kurume kuti irongedze, kuisa mitengo, kutengesa nekukuona kuti mishonga yeJonson & Jonson inodzivirira chirwere cheCovid yatekeshera nedunhu rese reAfrica.
Musonga wekudzivirira Covid uyu wakazopiwazita idzva rekuti Aspenovax.
Chiitiko ici chakarumbidzwa nevazhinji nekuti pakange paine kushushikana kukuru pamusoro pekuti Africa yaipona nemishonga inobva kune dzimwe nyika iyo yainge ichidhura uye ichinestsa kuwana.
Asi mishonga yeAspenovax iyi yange isina ari kutenga. VaFoster Mohale, mutauriri wechikamu chinoona nezvehutano muSouth Africa vakati kusatengwa kwemishonga uku kwaikonzereswa nekuti kune vanhu vashoma chose varikubaiwa majekiseniekudzivirira Covid kwete muAfrica chete, asi pasi rose.
Vakatiwo kuzengurira kubaiwa ndicho chimwe chezvikonzero zviri kuita kuti pane nekuderera kwevanobaiwa majekiseni ekudzivirira kana kuwanda kwekutengwa kwemishonga iyi zviri kukanganisa basa rekugadzira iyi.
Nekuti tinonzwisisawo kuti vanhu ava vari mubhindauko rekuitawo mari, naizvozvo havagone kungoramba vachigadzira mishonga iyi asi vachiziva kuti vanoda kuishandisa vashoma.
Naizvozvo, tinonzwisisa kuti pavari pakaoma uye tonovanzwira tsitsi.
VaMohale vakati pari zvino, South Africa ine mishonga inokwana.
Vanotiwo muna Kurume mishonga yekudzivirira inosvika mazana ezviuru zvemishonga yakasvikirwa nezuva rekusashandisika isati yashanda. Uye mimwe mishonga mizhinji ichasvika pakusashanda muna Chivabvu naChikunguru.
Zvisineyi, vakati mushina wekugadzira mushonga weAspens wakakosha nokuti hapana anoziva kuti ramangwana rineyi.
Vakati, 'Tichaedza kutaura navo kuti vasamhanye pahurongwa hwavo nekuti tiri kutarisira zvikuru sei nyanzvi dzedu dzesainzi, nyanzvi dzedu dzinoona nezvekudzivirira kupararira kwemadenda, tinotarisira kuti kusimuka kwedenda kwechishanu kucharova nyika yeSouth Africa mumwaka wechando uyo wasarirwa nemasvondo mashomanana kuti usvike."
Vakatiwo, "Sezvamunoonawo, huwandu hwevanhu varikurwara neCovid-19 hwanga huchikwira pamazuva manomwe achangopfuura."
Muzvinafundo Petro Terblanche, avo vanova mukuu wekambani yekuSouth African, inonzi Afrigen, inova yakava yekutanga munhu ese reAfica kugadzira mushonga wekudzivirira Covid uchiita zvekubayiwa sejekiseni, vachisndisa zivo yekambani inonzi, Modena vakati mamiriro akaita zvinhu paAspen injodzi huru muchikamu chezvekugadzirwa kwemishonga.
Muzvinafundo Terrablanche vakati, Izvi zvinonongoratidza zvakare kuti zvakakosha sei kuti dunhu rino reAfrica rifungisise pamusoro pekushandura zvisungo nenzira dzekushanda nadzo.
Iyi inyaya yekuona kuti tichaita se kuti tapa mikana yekutenga kumakambani emudunhu remuno.
Tichaita sei kuti tivake musika wekutenga nekutengesera nemamiriro ezvinhu achasahndisa goneso yattinayo munharaunda dzemudunhu redu?
Tikasadaro, tinozoshaiwa goneso nesimba zvinobva munharaunda dzatigere mudunhu munhu nenzira yekuti tinogona kuramba tichizviitira zvinhu zvedu, zvekuti rimwe deda parinoozouya timenge tisina kurigadzirira. , saka tinenge tisina kuchengetedzeka panezvehutano.
Vanofunga kuti mari inofanirwa kushandiswa mukudzidzisa vanhu pamusoro pekukosha kwemishonga yekudzivirira matenda.
Tinofanirwa kuona kuti tawedzera kushanda pakukurudzira kubayiwa majikeseniekudzivirira matenda.
Iyezvino tava nezvikamu gumi nezvinomwe zwedunhu redu reAfrica rakabayiwa majekiseni aya.
Tinofanirwa kuti tisvitse huwandu wevanobayiwa kuti vasvike pamakumimana kubva muzana kuti tinyatsosunge denda iri mbiradzakondo risarambe richipararira.
VaMohale havana kutaura kuti bazi rezvehutano richange richisangana rinhi vekuru veAspens.
Vatapi Venhau MuEthiopia Vanoti Rusununguko Rwezvekutapwa Kwenhau Ruri 'Pamharadzano'
Apo Mutungamiriri weEthiopia, vaAbiy Ahmed vakapinda muhofisi makore mana apfuura, Reporters Without Borders, sangano rekuParis rinorwira nekukurudzira kusununguka kwezvekutapwa kwenhau rakasimudzira chinzvimbo cheEthiopia nezvinhanho makumi mana pachikero chinoyera kusununguka kwezvekutapwa kwenhau pakati penyika dzepasi rose.
Uku kwaiva kusvetukira kumberi kukuru mushure memakore mazhinji ekudzvinyiriewa kwezvekutorwa kwenhau nehurumende.
Asi kubva pakatanga hondo pakati pemauto ehurumende yezvedunhu reTigray nevapanduki mukupera kwa2020, Ethiopia yakawira pasi zviyero zvekusunguka kwezvekutapwa kwenhau.
Pakucherechedza Zuva Rekusununguka Kwezvekutapwa Kwenhau Pasi Rose muna2022, VOA yakataura nevatapi venhau vemuEthiopian pamusoro pekuti vanonzwa kuti vakasununguka kusvikira papi pamusoro pekuita basa ravo.
Elias Meseret, uyo akamboshanda neAssociated Press, akaudza VOA kuti rusunguko rwezvekutapwa kwenhau muEthiopia ruri pamharadzano.
Elias akati, Pamusoro pezvose. ndingati kushaikwa kwenzira dzekuita basa nemazvo uye nemaonero anokakatira kurutivi ndodzava mbiru nezviratidzo zvemamiriro ezvekutapwa kwenhau muEthiopia, panguva ino yatiri.
"Kuti izvi zvishanduke panguva ino, ndinofunga kuti hurumende inebasa rekutendera vatapi venhau kuti vaite basa ravo vakasununguka.
Izvi zvinoreva kuti panenge pasina kumbunyikidzwa nekutyisidzirwa."
Assegid Mulugeta, mushamarari wenhepfenyuro yehurumende yeEthiopian Broadcasting Corporation, kana kuti EBC, anofunga kuti rusunguko rezvekutapwa kwenhau kwasimukira mumakore mashoma achangopfuura.
Muna 2018, mukuru wenyika akasunungura vatapi venhau vese vainge vari mujeri, Kunyangwe zvakadaro, budiriro iyi irikudududzwa, mumaonero evatapi venhau vemuEthiopian journalists, vakaratidza kuti vatapi venhau makumi mana nevatanhatu vakasungwa munyika muna 2021, izvo zvakaita kuti Ethiopia imwe yenyika dzinosunga vatapi venhau zvakanyanyisa muAfrica yose.
Sangano remuEthiopia rinotsigirwa nehurumende rinoona nezvekodzero dzevanhu reEthiopian Human Rights Commission rakaburitsa chinyorwa neChipiri richiratidza kushushikna kwaro pamusoro pemutapi wenhau Gobeze Sisay, uyo asingazivikanwe kuti aripi kubvira mapurisa anoshanda asina nhumbi dzebasa rechipurisa vakamutora nemusi weSvondo.
Mumwezve mutapi wenhau, Amir Aman Kiyaro, nemumwe waanoshanda naye Thomas Engida vakasungwa muna Mbudzi vakazosunungurwa munaKurume.
Asi vanogona kugara mujeri kwemakore kana vakawanikwa vaine mhosva yekutyora mutemo wakaiswapanguva yehondo wairambidzakufamba famba panguva dzakatarwa, uyenekutyora mutemo wekurwisa vanomukira hurumende vachishandisa nzira dzekutyisidzira, kuuraya nekupamba.
Kunyangwe zvakadaro, mushamarari wepanhepfenyuro, Assegid akati anoona anoona budiriro nekuenderera mberi.
Akati pasi pehurumende yakange iripo gore ra2018 risati rasvika bato re Tigray People's Liberation Front political ndiro raitonga "paive nkudzvinyirira kwakawanda, nekurambidzwa kutaura zvaunofunga, kurohwa kwevatapi venhau, paive nekumanikidzirwa nekurambidzwa kwevatapi venhau kunyora nekutaura zvavanofunga, uye yezvino tavakuona kusimukira kweYouTube nedzimwe mzira dzekufambisamashoko pamadandemutande anoshadisa mapotonjere nenharembozva, zvinova zvinhu zvinodakdza kunzwa."
Sisay Sahlu, mupepeti we The Reporter, bepanhau rakazvimiririra remuAddis Ababa, wakati vezvenhau vakazvimiririra vanowanzokandirwa zvimhingamupinyi munzira yavo nehurumende.
Zvandakasangana nazvo nezvakasanganikwa neshamwari dzangu dzinoshandira masangano enhau ehurumende zvakasiyana zvachose, akadaro.
"Semushandi webepanhau rakazvimiririra zvakagozha zvachose kuti ndiziviswe kuti chii chiri kuitika kuti ndiwane chekunyora."
Sisay akati kuti anyore nyaya dikiki anogona kufonera vakuru muhurumende vanosvika gumi, asi vose vasingade kupindura mbvunzo yake.
Akati, Tikavafonera, havatipe kana kahwema zvako kekuti vanoda kuti chii.
"Tinovanyorera tsamba, asi havana chavanotaura.
Pakupedzesera, patinozonyora nyaya mubepanhau redu, ndipo pavanozouya kumahofisi edu vakatsvukisa maziso nehasha.
Dzimwe nguva vanofona votanga kutipopotera.
Zvisineyi kuti vazouya kumahofisi edu here kana kuti vanotifonera, mhedzisiro yacho ndeyekuti vanozongopedzesera vatipa zvatiri kuda kana kuti vanoramba."
Mutauriri wehurumende akashaikwa kuti ataurewo maonero ake.
Pachikero chinoona kuti nyika dzinochengetedza kusununguka kwezvekutapwa kwenhau kusvika papi rweWorld Press Freedom Index, Ethiopia iri pachinhanho chezana negumi nena, mushure mekudonha nezvinhanho gumi nezvitatu kubva payakange iri muna2021.
Shoko rinokosha kubva kumupepeti: Nyaya iyi yakazovandudzwa mushure mekuwedzerwa kwenhau yekusungwa kwevatapi venhau.
Kudziviswa Kwerubatsiro Rwunoenda KuTigray Kunoenderera Mberi, Nzvimbo Dziri Pedyo Dzapererwa neChikafu, Mishonga
Zvisineyi kuti Ethiopia yakanyoerana chibvumirano nevapanduki vemuTigray chekusarwisa masangano anobatsira vanhu vari munjodzi, zvikwata zvinobatsira vanhu vari munjodzi izvi zvinoti zviri kutambura kuti zvisvitse zvekudya nemishonga kune vanozvidisisa.
Kunyangwe kunze kwenzvimbo dzakanyanya kubatikana nedambudziko iri, uko kusingabvumirwe vatapi venhau kusvika, kupa rubatsiro kuzere nenjodzi nezvimhingamupinyi.
Kudunhu rekumaodzanyemba kweEthiopia reAmhara, motokari dzakatsva dzinotakura mabhambu nemimwe midziyo yehondo yakaparadzwa zvinenge zviri ungwandangwanda pedyo nemugwagwa mwedzi mitatu mushure mekunge mauto anotonga nzvimbo iyi veTigray Peoples Liberation Front, kana kuti TPLF, vabva munzvimbo iyi.
Dunhu iri richiri kupora kubva muhondo. musangano wemubatanidzwa wenyika dzepasi rose weU.N. wakati vanhu vanoita mamiriyoni mapfumbamwe nezviuru mazana mana vemudunhu reAmhara region nenzvimbo dzakaipoteredza dzeAfar and Tigray vanoda rubatsiro.
Asi rubatsiro urwu rwuri kunonoka kusvika.
Mukomana ane makore ekuzvarwa gumi nemanomwe, Ahmed Nuru aigaramudunhu reOromia region, asi akati akazotiza mushure atanga kushumgurudzwa nekuda kwekuti anobva kuAmhara.
Akashaikirwa naamai vake achiri mudiki.
Gore rakapera baba vake vakashaya mushure mekutadza kuwana kurapa kwaigona kuvaponesa nekuda kwekwekusakadza kwakaita hondo hurongwa hwehutano hwaive munharaunda iyi.
Iyezvino, Nuru akasiiwa achichengeta hanzvadzi dzake mbiri, mumwe ane makore gumi, nemumwe ae makore masere.
Akati hupenyu hwakamuomera uye haazive kuti achariritira nekukurera hanzvadzi dzake sei.
Daniel Tigabu, mushandi wehzvehutano hweruzhinji anoshandira pakamba inogara vanhu vakabviswa kumisha yavo, apo panogarawo Ahmed, akati hapana midziyo inokwana yekurapisavarwere nayo kana mishonga.
Nzvimbo iyiyava kupererwa nemidziyo inodiwa pese panorapwa varwere, uye kushaikwa kwezvinodiwa kuongorora ropa pazvirwere zvinoti malaria malaria, chirwere chechiropa che hepatitis necheshuramatongo kana kuti HIV.
Gumi rezviuru zvevanhu zvinogara mumakamba akagadzirirwa avo vakabviswa kumisha yavo nehondo mudunhu reAmhara.
Vamwewo ndivo vanogara mumisha yakavagamuchira kuti vagare havo, sa Tsgenet Tibebu, uyo akashaikirwa nemurume wake pakurwisana kwakaitika nevarwi veTPLF.
Tibebu akati iye nemwanakomana wake oga vanopona nezvaanopihwa neshamwari dzemurume wake nekuda kwemwoyochena yavo, zvinosanganisira mupanda mumwe chete wavanoshandisa.
Misodzi yake ichiyerera, anoti anongova mudzimayi wepamusha asinawo chaayinacho uye anotomirirawo chero rubetsero rwaanopihwa kuti agone kuchengeta mwana wake mumwe chete.
Anofunga kuti anofanirwa kunge achibhadhara mari yekushandisa mupanda waakapihwa kunyangwe hazvo varidzi vakamupa nzvimbo yekugara.
Anoshungurudzika kuti angarongere sei remangwana iye asina chaainacho.
Mulugeta Kebede, mushandi anobatsira vanhu vakaomerwa pakamba yepaHayk, akataura neVOA akati nyaya dzinosiririsadzedza Nuru and Tibebu hadzichashamise kudzinzwa kwese kwese muAmhara.
Vakati mamiriro ezvinhu aya anoitakuti vashandi vanobatsira vanhu varipakushushikana vacheme siku nesikati.
Akatizve kana pane munhu anenzara , havagone kurara nekuti anenge achifunga dumbu rake ririkurira nyoka.
Akati akasiona vanhu vakabviswa kumisha yavo nehondo vachitengesa mapoto kana nhovo dzavo dzavanorarira kuti vararame, achitiwo mamiriro ezvinhu iyezvino asvika panotyisa.
Vanhu vangasvike zviuru makumi matatu vakabviswa kwavaigara nehondo vanogara nechekumusoro kwe Hayk, mudunhu reWeldiya.
Mumiririri wezvebazi rekutongwa kwematunhu, Habtemariam Assefa, arizve mutauriri weNorth Wollo Zone, akati pakange paine rubetsero rushomasa mushure mekunge kubva munzvimbo iyi kweTPLF, mushure mekunge dunhu iri rakange riri dariro yekurwisama kwemwedzi mizhinji.
Akati, asi kubatsira vanhu ava kwakangoitwa kaviri chete kubva panguva iyi uye rubatsiro rwunobva ku UN kana hurumende yemudunhu iri harwukwane.
Kumaodzanyemba edunhu reAmhara, muTigray umo vatori venhau vanodziviswa kupinda, sangano reU.N. rakati mamiriro ezvinhu akatonyanya kushata, kuchiratidza kuti kune nzara yakaipisisa.
UN inoti Tigray iri pasi pemutemo unorambidza kupinda werubatsiro.
Asi kwazvino, izvo zvinogona kungoitwa naAhmed Nuru nehanzvadzi dzake kupona nenhoko dzezvironda vachivimba kuti pane rubetsero rwuchakwanisa kukurumidza kusvika kwavari.
Chikwata Chehurumende Choongorora Mifananidzo Yepamadzangaradzimu Inoratidza Kushungurudzwa Kunoitwa Nemauto EmuEthiopia
Sangano remuEthipiarinoongorora kodzero dzevanhu re The Ethiopian Human Rights Commission ririkuongorora mifananidzoyepamadzangaradzimu iri kutenderera pamadandemutande epamapotonjere inoita seinoratidza masoja ehurumende achishungurudza nekupfura kakomana kerudzi rekudunhu rekuTigray.
Mifananidzo iyi yakareba maminetsi mana inoratidza mukomana asati asvika makore gumi nemasere akakombwa nevarume vakapfeka mbatya dzinoshandiswa nemasoja emu Ethiopia.
Mauto aya anoonekwa achishungurudza mukomana uyu, wavanoti anobva kuAbbi Adi, musha uri mudunhu riri kumaodzanyemba kweEthiopia reTigray.
Richipindura mibvunzo yakabva kuVOA, boka rinotsigirwa nehurumende iri reHuman Rights Commission rakati richiri "kunganidza humbowo pamusoro pechiitiko ichi."
Mumufananidzo uyu, mukomana uyu, achijuja ropa kumeso kwake, anoonekwa agere pasi varume vane nhumbi dzechiuto vakamukomberedza uye vachimutyisidzira nerufu.
Mumwe wevarume ava ariwo muhembe dzechisoja anoti mukomana uyu ngamboshungurudzwe pane kuti akurumidze kuurayiwa.
Vanozoudza musikana anezera rimwe chete nemukomana uyu kuti amumanikidze kudya.
Pakupedzesera, mumwe murume anoswedera mberi kune mukomana uyu obva amupfura, mufananidzo uyu wobva wapera.
VOA haisi kukwanisa kuti iwane humbowo hwekuti chiitiko ichi chakaitikira kunzvimbo ipi kana kuti vanhu vakabudapamifananidzo iyi ndivanaani.
Vabvunzwa pamusoro pemufananidzo uyu gurukota rezvekufambiswa kwemashoko nemutauriri webazi rezvekudzivirirwa kwenyika vose vakaramba kutaura pamusoro penyaya iyi.
Chiitiko chakafanana nechichi chakamhan'arwa nemapoka ekodzero dzevanhu muna Ndira mugore ra2021 umo nhengo dzemamuto emuEthiopia akaonekwa achiuraya vanhuwo zvavo vakati kuti kuMahibere Dego, iri pakati nepakati peTigray.
Chikwata chorwira kodzero dzevanhu cheAmnesty International chakagona kunyatsoziva kuti pakaurayiwa vanhu gumi nemumwe pachiitiko ichochi.
Masoja evapanduki veTigray People's Liberation Front vakapomerwawo mhosva dzekutyora kodzero dzevanhu.
Muna Kukadzi 2022, Amnesty International yakaburitsa mashoko ekuti varwi veTPLF nezvikwata zvinovatsigira vakauraya vanhu vanodarika gumi nevaviri uye chikwata chaibata vakadzi zvibharo mumaguta emudunhu reAmhara iro ravakange vatora.
Boka rekodzero dzevanhu remuEthiopia re The Ethiopian Human Rights Commission munguva ichangopfuura rakaburitsa mashoko ekuti vanhuwo zvavo vanodarika mazana manomwe nemakumi mana vakaurayiwa muhondo yemudunhu reTigray pakati paChivabvu 2021 naKurume 2022.
Vose masoja ehurumende neveTPLF vanoramba mhosva dzavanopomerwa kutyora kodzero dzevanhu, vachiti mabasa avoo haabate nekukuvadza vanhuwo zvavo.
Nhau Dzenhema, Kurambidzwa Kwekufambiswa Kwenhau Zvokonzeresa Kuderera Kwerusununguko Rwekutapwa Kwenhau Pasi Rose
Zvichitungamirirwa nemucherechedzo weKremlin, kusimuka pasi rose kwenhau dzenhema nedzidziso dzezvematongerwo dzizere nemanyepo zviri kukanganisa zvikuru nhau dzakazvimiririra dzega dzisina rutivi rwadzakarerekera pasi rose, sekuonekwa kwazvakaitwa neongororo itsva yezvenhau ichangoburwa.
Muchikero cha2022 chekuongorora kusununguka kwezvekutapwa kwenhau munyika dzose dzepasi cheWorld Press Freedom Index chakaburitswa nemusi weChishanu boka reReporters Without Border iro rine muzinda waro muParis, rakati kupinda kweRussia neganyavhu muUkraine kwakakonzeresa zvikuru kutekeshereswa kwenhau dzenhema nedzidziso dzezvematongerwo dzine manyepo.
Chikwata ichi chinorwira kodzero dzekutapwa kwenhau chakati zvachaona patsvakurudzo dzayo zvinoshungurudza, nekuti anoratidza mikaha yekusawirirana yakadzika chose pakati pemapoka anotapa nhau mukati menyika imwe neimwe, uye pakati penyikawo dzakasiyana siyana pasi rose.
Muna 2022, hazvirambike kuti kusawirirana pamaonero nekumisidzana kwezvikwata zvekutapwa kwenhau nemvongamupopoto mukufambiswa kwemashoko ndizvo zviri kusundira mberi kusawirirana kwevanhu pamagariro avo nenzira itsva, akadaro Clayton Weimers, mutevedzeri wemukuru we RSF mudunhu reUnited States, achiudza VOA.
Akati kuwanda kwenhau dzinotsigira divi rimwe chete pasi rose kuri kuuraya kutapwa nekuturwa kwenhau dzechokwadi.
Mashoko eboka iri ezvinoitika gore negore anoisa pachikero nyika dzine zana nemakumi masere zvichienderana nekuti vanotapa nhau vakazvimirira vanotenderwa kushanda mumamiriro ezvinhu akaita sei.
Asi gore rino, RSF yakati yakashandisa nzira itsva inosanganisira mamiriro ezvematongerwo, zvemitemo, zvehupfumi zvemagariro netsika uye zvekuchengetedzwa nekuzvidzivirira.
Iyezvino, chikero ichi chinoisa kekutanga zvachisati chamboita nyika makumi maviri nesere "dzine rusununguko rwezvenhau rwakaipisisa".
Chikwata ichi chinosanganisira China iyo yavakugovera kurambidza kufambiswa kwenhau nemashoko mhiri kwemiganhu yayo apawo ichiwedzera dzidziso dzezvematongerwo dzine manyepo uye dzakarerekera kudivi rimwe chete dzinobva kuKremlin pamusoro pehondo yeRussia iyo yaparadza nekusakadza nyika yeUkraine.
Russia, China dziri pakati chenyika dzakaipisisa
Kubva zvayapinda neganyavhu muUkraine musi wa24 Kukdazi, Russia yakabva yabvupa masimba ese pamusoro pekuti nhau dzinobuda nedzisingabude ndedzipi, ichibva yamisa mutemo mutsva une chitarafu chemakore gumi nemashanu mujeri kune anenge apomerwa kunyora kunyora kana kutepfenyura mashoko anonzi "nhau dzenhema pamusor pemauto uye kurambidza kuti zviri kuitika muUkraine inzi "ihondo."
Izvi zvabva zvamanikidza makambani ezvenhau akazvimiririra mazhinji anga achiri kushanda muRussia , anosanganisira bepanhau rine mukurumbira rinonzi Novaya Gazeta, newspaper, nhepfenyuroyeradio yeEkho Moskvy ne nhepfenyuro yemadzangaradzimu ye Dozhd TV, kuti avhare kana kuti abude muRussia kuti agone achiita basa.
Nyanzvi dzinoti zvapaisisna mazwi ezve nhau asina divi raakarerekera, hurumende yekuRussia yabva yatutira dzidziso yezvematongerwo ine manyepo uye yakarerekera kudivi rimwe chete inoti hondo iyi kunongova kusawirirana kudiki nekupa zvikonzero zvenhema zvinoruramisira kupinda kweRussia muUkraine neganyavhu.
Nekuda kwekudzvanyirira kwainoita zvekutapwa kwenhau Russia iri pachinhanho chezana nemakumi mashanu neshanu pakati pezvinhanho zana nemakumi masere dziri pachikero cheRSF, apo inenge iri pachinhanho chekutanga ndiyo inenge yakanyanya kusununguka uye nyika inenge iri pachinhanho chezana nemakumi masere ndieye nyika inenge yakashatisisa.
Nepatasvika, tingati hedu pasina kupokana kuti, kusunguka kwezvekutapwa kwenhau dzangovangano dzematakadya kare, Clayton akadaro.
Akatizve, mumakore makumi maviri nemaviri mutungamiriri weRussia Vladimir Putin achitonga, Moscow yanga yakangosona vatapi venhau nemasangano enhau asina divi raakarerekera.
Asi kubva Russia yapinda neganyavhu muUkraine, zvinoita sekuti Putin abva akohovedza masangano enhau akazvimiririra muRussia, Clayton akadaro.
"Parizvino, hazvichagoni kuti pave nekutapa nekutura nhau nemazvo pamusoro pehondo yemu Ukraine."
China yakaiswa pachinhanho chezana nemakumi manomwe neshanu pachinyorwa chichangoburwa.
Zvino zvayakunyatsotongwa neChina, Hong Kong yakadonha zvine mutsindo, ichibva yamhara pachinhanho chezana nemakumi mana nesere mushure menguva yakareba yekuronda, kupindira mudzimba nekusunga zvakavhara madariro epadandemutande enhau anorwira gutsaruzhinji.
Mapepa eongororo yenyika nenyika eRSF anoti China ndiyo musungi mukuru pasi rose wevatapi venhau, iine zama nemakumi maviri vari mujeri.
Hurumende iyi inoshandisa kumanikidza, kushungurudza, kutyisidzira nekutevera vatori venhau vakazvimiririra nevekunze kuti vasatape nhau dzavanoti “dzinozezesa kutaura nezvadzo.”
President Xi Jinping, uyo akatanga kutonga muna 2013, akadzoredzesa tsika dzezvenhau dzemakore emakare kare munguva dzanaMao, zvekutik yatova mhosvakudakutsvaga ruzivo rwezvinenge zvichiitika, uyezve kutokorora mhosva hurusa kuwanukwa uchigova ruzivo rwezvirikuitika, zvinodaro zvinyorwa zveRSF pamusoro peRussia.
Kumuruka Kwekutonga Nedemo
North Korea inoramba iri nyika yakaipisisa yakatsigira manera echikero ichi, iri pachinhanho chezana nemakumi masere. Kune dzimwe nzvimbo mudunhu remuAsia-Pacific kusagadzikana kwezvematongerwo, kurwisana nekumuruka kwetsika yekutonga nedemo zvakabva zvatsvairira kure makore ose epundutso nebudiriro.
Kutorwa nechisimba chemauto hutongi hwemuMyanmar muna 2021, kwakabva kwamisa zvakanaka zvayitika mune zvekutapwa kwenhau kwemakore gumi, kuchibva kwatanga kusingwa kwevatapi venhau, marezinesi nemvumo dzekushanda kwemasangano enhau zvichibvarurwa nemasangano mazhinji enhau emuMyanamar chitiza munyika achinoshandira ari kunze.
Myanamar, iyo iri pasi pehutongi hwemauto, iripachimho chezana nemakumi manomwe nenhanhatu, uye ndiyo imwe yen'an'a hurusa pakukanda mujeri vatapi venhau.
MuAfghanistan, vamukiri veTaliban vakatsidza kuchengetedza rusunguko rwezvekutapwa kwenhau panguva yavatora matomu ekutonga munaNyamavhuvhu 2021.
RS inoti, pachinzvimbo chekuzadziso chitsidzo chayo, kubvuta simba kwakaitwa nemaTaliban kwabva kwaita kuti mashandiro evatapi nemasangano enhau abva anyanya kunyangara, avo vanenge vakaiteiwa kuitira kuvatyisidzira nekuvakudza."
Afghanistan iri pachinhanho chezana nemakumi mashanu nemana.
RSF yakati muAfrica yose, mitemo inoti imhosca kutapa nhau uchishandisa masaisai epamudandemutande abva akarova chibhakera chematsenganzungu kukodzero dzekufambisa nekugamuchira ruzivo rwezvirikuitika, uyewo kuparadzira kwemakuhwa, nezinzwa wakanzwa nedzidziso dzezvematongerwo dzizere manyepo uye dzakarerekera kuritivi rumwe chete zvabva zvatuvida kuwanikwa kweruzivo rwune mandorokwati rwezviri kuitika.
MuEthiopia, hondo iri kuitika mudunhu reTigray, nekuvharwa kwekufambiswa kwemashoko nekunyinyurudzwa kwevanogona kusvika kudunhu iri, ndizvo zvimwe zvezvikonzero zvakaita kuti nyika iyiinge iri pachinhanho chezana negumi nemana pachikero.
Vavakidzani veEthiopia, Eritrea neDjibouti dziri pakanyanya kuipa, dzichitambira kumuchetochaiko, imwe iri pazana nemakumi manomwe nepfumbamwe, imwewo iri pazana nemakumi matanhatu nemana.
Ongororo yeRSF pamusoro pemamiriro ezvenhau pasi rose inoti, mabasa enhau muAfrican anoramba achigomera panyaya yekuita mari inoita kuti basa iri rienderere mberi.
Kunyangwe kwakamboita mabvumira ekupavanhu simba rekuti vanhu vanosarudza zvavanoda kuita,kunzwa nekutaura mumakore emuma 1990, pachingori nenyaya zekurambidzwa pasina chikonzero kwekufambiswa nekugamuchirwa kwe mashoko, zvikuru sei pamadandemutande anofambisa mashoko nemapotonjere , apo nepapo madandemjutande aya acitombodzimwa mune dzimwe nyika, kusungwa kwevatapi venhau nekurohwa zvakaipisisa, chikwata cheRSF ichi chakadaro.
Clayton akati kusimuka kwekutonga nedemo kunopedzesera kwazvikuvadza.
Patinorera tsika yekuita munhu zvaada paadira munyika dzinotongwa nedemo apo vatongi vanodzingirira vatapi venhau, vovashungurudza, kuvasunga nekuvarova mumigwagwa nekutovauraya kwako, zvinokurudzira kuti vamwe vatodze mucherechedzo uyu, akadaro.
"Zvinopa simbiso neshingiso kuti vatongi ava vapamhezve nhambo inotevera, izvi zvobva zvapa shingiso kune vamwe vatongi vakaita savo kuti vatevedzerewo vachiita zvimwezvo."
US haisi nyika isina gwapa
Mushure mekuona nhau dzayo dzichinzi "inhau dzemanyepo" naakambova mutungamiriri Donald Trump, nyika yeUnited States yakaramba iri pachinho chepamusoro iri pachinzvimbo chemakumi mana nemairi pachikero cheRSF.
Izvi zvakakonzereswa nekudzoswa kwekuturwa kwemashoko kuvatapi venhau kumuzinda wemukuru wenyika weWhite House nekumahofisi evakuru, magavhuna ematunhu emuAmerica apo vatapi vanogona kubvunza mibvunzo kumukuru wenyika nevakuru vematunhu.
Asi RSF yakati matambudziko anongoramba aripo, anosanganisira, including "kunyangarika kwe mapepanhau emunharaunda, kumiswa kwemasangano enhau mumapoka anorwisana pamaonero, uye kuyeredzwa kwebasa rekutapa nhau nemadariro emadendemutande anokusha nhau kuvanhu kwese kwese padzinenge dzichiitika zvese izvi zvichiitika mumamiriro ezvinhu echinya neganyavhu kuvatapi venhau, nemamwe madzudzo."
Zvimhingamupinyi zviriko, semuyenzaniso, kana pari pakutapa nhau dzezviri kuitika muhurumende dzemumatunhu nepanenge paine kuratidzira.
Tinoona sekuti izvi zvinobva pakuti panogona kunge paita kushaiwa hanya pamusoro pemitemo iri maringe nezvinyorwa zvinogona kuonekwa naani zvake, kana misangano, kana kuti vanenge vatadza kududzira mitemo iyi.
Munhu anenge achitdza kududzira kuti mtapi wenhau anogona kutenderwa kuva pachiitiko here kana kuti kwete, akadaro Beth Francesco, mutariri mukuru we The National Press Club Journalism Institute.
Nzvimbo shoma dzinonjenjemera
Clayton anoti kunyangwe hazvo paine gundamusaira rekuderera, pane panenzvimbo dzine budiriro.
Dzimwe hurumende dzinotopa mari kumasangano enhau, asi dzisingapindire mumshandiro emasangano aya, kuti pave nekuzvimirira akasununguka pasina kusenererwa nevezvematongerwo.
Akati, kana ukatarisa kumusoro kwechikero chedu, chimwe chezvinhu zvinokurumidza kuonekwa inyika dzinotsigira mabasa enhau nemari inobva muhomwe yehurumende. Azoenderera mberi achiti, "Zvinokosha nguva dzose kuti pave nekupatsanurwa kwerutsigiro rwehurumende rwuunopiwa masangano rnhau akazvimiririra nemasangano enhau ari pasi pehurumende."
Nyika nhatu dziri mudunhu reEurope rinonzi Scandinavia dzinoti Norway, Denmark ndidzo dziri pamusoro soro machikero che RSF. Estonia, yaimbova chikamu che Soviet Union, ndiyo iri pachinhanho chechina.
RSF yakati kusununguka kwemabasa enhau kuita basa ravo kwakakosha zvikuru munyika dzichiri kusimuka panyaya yegutsaruzhinji, senyika yeEast Timor, iri pachinzvimbo chegumi nenomwe, Bhutan yakamira iri yechimakumi matatu nematatu uyewo neMongolia, ine chinhanho che makumi mapfumbamwe.
East Timor ndiyo imwe nyika ine chinhanho chakakwirisisa nekuti yakacharika zvinhanho makumi mashanu nezvina.
Asi RSF yakayambira kuti, nekuda kwekushandura nzira yekuyera nayo yakashandiswa gore rino, "panofanirwa kuchenjererwa panoongorwa zviyero zvemuna 2022 zvichiyenzaniswa nezvakabuda muna 2021."
Mukuru weUN Guterres Anosangana Nevakuru VeNigeria Mushure Mekushanyira Dunhu Risina Kugadzikana ReBorno State
Munyori mukuru weU.N. Antonio Guterres akasangana nevatungamiriri vemuNigeria neChitatu pakapera kushanya kwake kwemazuva maviri kuNigeria nerwendo rwemazuva matatu kuAfrica.
NeChipiri, akashanyira vanhu vakabviswa kubva kumisha yavo muNigeria vanonzi Internally Displaced People (IDPs) kumaodzanyemba akadziva kumabvazuva eNigeria akataura kuti vadzoserwe kumisha yavo nenzira yakachengetedzeka.
Vakuru memuNigeria vanehurongwa hwekuvhara misasa inogara vanhu vakabviswa kumisha yavo mumakore mashoma onouya kunyangwe paine kutyira kuchengetedzeka kwevanhu ava pavanodzokera kumisha yavo.
Antonio Guterres aakasvika kuimba yeUnited Nations muAbuja nenguva dzepfumbamwe mangwananni eChitatu akasangana vevanotungamiririra mune zvinoitwa neU.N. munzvimbo dzakasiyana siyana dzeNigeria pedzezvo ndookuzoita nhaurirano vevamiririri vevhanhukadzi vemuNigeria.
akokwa vakauya kumusangano uyu, vachitungamirirwa negurukota rezvemadzimayi muNigeria, Amai Pauline Kedem Tallen, vakakurukura nemunyori mukuru weU.N. nyaya yekuenzanisira pakati pemadzimayi nevarume, nekupinzwawo kwemadzimayi mune zvematongerwo.
Kuuya kwavo kuNigeria nhasi kwatipa tariro, nekuti tinoziva kuti achatipawo inzwi rake kunyaya dzose dzinobata vanhukadzi, kubatwa neganyavhu kuitwa vanhukadzi, kuroorwa vachiri vanana, kuishandiswa kwemimwe mitemo, akadaro Tallen.
Mushure mazvo, Guterres akazoonanan nevatungamiriri vezvezvinamato vemuNigeria mushure mazvo akaenda pachiitiko chekuisa maruva echirangaridzo pamaba yeU.N. kuyeuka vanhu makumi maviri nevatatu vakaurayiwa pakakandwa mabhabhu mukati meimba iyi muna2011.
Akatanga rwendo rwake kunyika nhatu dzemuAfrica musi weSvondo ari muSenegal sechikamu cherwendo rwekuratidza kutsigira kwake mwaka weRamadan, mushure mazvo ndookuzoenda kuNiger.
Nechipiri akashanyira dunhu riri kumaodzanyemba akadziva kumabvazuva reBorno uko akasangana nemtungamiriri wedunhu iri, uyewo nevanhu vakabvuswa kumisha yavo pamwenehondo nemhuri dzavo nekuda kwehondo yeBoko Haram.
Guterres akashanyirawo varwi veBoko Haram vakatendeuka uye akarumbidza basa riri kuitwa nevatungamiriri kuburikidza nechirongwa chekudzosera vaimbova varwi ava vanodarika chiuru kuti mudzimhuri nemisha yavo.
Vakarumbidzawo basa riri kuitwa vevakuru rekudzosera kumisha vanhu vakange vatiza matunhu avo nekuda kwehondo vakakumbirawo kuti pave nekuwedzera rubatsiro rwekuvaka zvakare dunhu iri.
"Borno yandaona nhasi iBorno ine taririro, Borno ine ramangwana, uye ndafadzwa chose kuona chirongwa chiri kushandiswa kuno, nekuti makaona kuti hamurwise hugandanga nezvombo zvehondo zvoga, asi kuti munorwisa hungandanga nekukudzura midzi nezvikonzero zvehugandanga," akadaro.
"Vanhu vandasangana navo nhasi mumisasa yemaIDP vanoda kudzokera kumusha nenzira yakachengetedzeka uye inoremekedza hunhu hwavo.
Nzira yekugadzirisa hugandanga nenzira inogarahaingosanganisiri kupa tariro asi ramangwana rezvinhu zvinobatika."
Vakuru vemuNigeria vange vachivhara misasa yemaIDP kubva gore rakapera, uye vanoda kunge vavhara misasa iyi yose negore ra2026.
Vanhu vanodarika mamiriyoni maviri vakabviswa kubva kumisha yavo kubvira pakatanga kupanduka nehondo yeBoko Haram muna 2009.
Asi masangano anobatsira vanhu vari munjodzi vange vachiyambira kuti dzimwe nzvimbo dzinogona kurwisa zvakare.
Pane nzira dzakawanda dzekuunza mhinduro panyaya yekugarisa vanhu patsva.
Tinofanirwa kuona kuti vanhu vagadzikana, akataura achidaro Adenike Oladosu, uyo anorwira zvekururamisira panyaya dzezvemamiriro ekunza, paakasangana nemunyori mukuru weU.N.
"Kushanduka kwemamiriro ekunze ari kukonzera pakuwedzera kwekukwisana mudunhu rino nenzvimbo dzakaripoteredza uye pava nezvinofanirwa kuitwa kuti tione kuti pane zvatiri kuita pane zvemamiriro ekunze kwekungogaszirisa zvehondo chete."
Munyori mukuru weU.N. akapeta rwendo rwake muAbuja ari pamuzinda wemukuru wenyika, apo akasangana nemutungamiriri wenyika Muhammadu Buhari nemakurukota ake makuru.
Al-Shabab Inorwisa Kamba Yemasoja E African Union
Vakuru vemunzvimbo nevamwe vezvekuchengetedzwa kwenyika vanoti varwi veAl-Shabab vakapinda zvine chisimba mune imwe kamba yevarwi veAfrican Union iri mumusha weEl-Baraf mudunhu reSomalia reMiddle Shabelle rungwanani rweChipiri.
Vakuru vakaudza VOA Somali kuti varwi ava vakabvuta kamba iyi kwechinguvana mushure ndokubva vayisiya. Masangano ezvenhau achishandira hurumende anoti masoja eku Burundi aive pakamba apa ndiwo akarwisa varwi ava kusvikira vatiza.
Pamashoko avakanyora padandemutande ravo reFacebook, bazi rinoona nezvekunze kweSomalia rakati, Hurumende yeSomalia inoshora zvakasimbisisa kurwisa kune hutsinye nechinya kwakange kwakanangiswa kukamba yemauto eAfrican Union yeAfrican Union Transition Mission in Somalia muElbaraf, kuMiddle Shabelle.
Tinotumira mashoko enyaradzo kunevakakuvadzwa nekuurayiwa pamwe nemhuri dzavo.
Tmukuru weguta reEl-Baraf, vaAbdullahi Haji Muhumed, vakati varwi ava vakatanga kurwisa kwavo vachishandisa motokari mbiri dzakange dziine vanhu vakazvisungirira mabhobhu dziine dzimwe motokari mbiri dziine vanhu vakazvipira kuputsitsa mabhobhu avakazvisungirira.
Vakati varwi ava vakazopinda mukamba umu vachiita zvekuridza pfuti dzavo.
Al-Shabab yakati yakauraya mauto eAfrican Union anosvika zana nemakumi manomwe nevasere.
Boka iri rakatiwo ndiro rakapamba mauto eAU ndokuvaita vasungwa vakabatwa munguva yehondo.
Izvizvose zviri zviri hazvisati zvaonekwa kuti ndezvechokwadi here.
Muzinda wemauto eAU nevakuru vemauto emuSomalia hava kukwanisa kubatwa kuti vawane mukana wekuti vataurewo zvavanofunga nezviitiko izvi.
Muhumed akabvuma kuVOA kuti varwi ve al-Shabab vakabva pakamba iyi. Akatiwo varwi ava vakazorwiswawo nepfuti dzemuchadenga, asi haana kureva kuti ndiani akange rwisa varwi ve al Shabab.
Kurwisana kwakadai hakusati kwamboitika munzvimbo ino, akadaro. "Kwaiva kurwisana kwaityisa kuchishandisa zvombo zvikuru."
Akatiwo vagari vemunzvimbo iyi vaviviri vakaurayiwa, uye vamwe gumi vakakuvadzwa.
Muhumed akabvuma kuVOA kuti varwi ve al-Shabab vakabva pakamba iyi.
Akatiwo varwi ava vakazorwiswawo nepfuti dzemuchadenga, asi haana kureva kuti ndiani akange rwisa varwi ve al Shabab.
El-Baraf, iri chinhambwe chingasvike makiromita zana nemakumi mashanu kumaodzanyemba eMogadishu, inoshandiswa sekamba inochengeta mauto zvombo nezvekushandisa zvemasoja eAfrican Union anobva kuBurundi.
Chiitiko ichi ndicho chakava kurwisa kukuru kwekutanga kwe al-Shabab pamauto eAU kubva basa reAU muSomalia rakashandura zita raro nehwaro hwekushanda kwaro mwedzi wakapfuura.
Bazi rinoona nezvekuchengetedzwa mumubatanidzwa wenyika dzose reU.N. Security Council, iro rakatendera kuti bsa rekuSomalia richinzi African Union Transition Mission in Somalia (ATMIS), rinoripawo basa reku rekuderedza njodzi ingaunzwe ne al-Shabab, kutsigira basa rekupa goneso kumauto eSomalia, uye kupa basa rose rekuchengetedzwa kwenyika kuvanhu vemuSomalia, asi zvichiitwa nezviyero zvishoma nezvishoma mupakara zvapera.
Chirongwa ichi chichange chichishanda muSomalia kusvikira gore ra2024.
Vatenderi vechi Islam vekuIndia vanopemberera Kupera KweEid al-Fitr Asi Paine Kurwisana Munzvimbo Dzigere Vanhu
Muslims muIndia yose vakacherechedza Eid al-Fitr neChipiri vachita minamato vari panze pedzimba dzavo dzekunamatira, ma mosque, kunyangwe hazvo mhemberero idzi dzichiuya gore rino mushure mekurwiswa chevatenderi ava munguva ichangodarika mumwedzi weRamadan.
Hatisi kuzove nemhemberero dzataisiita kare rwendo rwuno, akadaro Mohammad Habeeb ur Rehman, nyanzvi pane zvekuvaka anogara muguta guru muIndia pane zvemari, Mumbai.
"Iyi ndiyo nuva ye Eid inonyanya kurwadza nekuti inouya nendangariro dzinorwadzisa chose kuvatenderi vechiMuslim vemuIndia."
Pfungwa dzekuvenga maMuslim nekuvarwisa zvakawedzera munyika yose mwedzi wakapfuura, kusanganisira kutemana nematombo pakati pezvikwata zve maHindu nemaMuslim panguva dzekunamata vanhu vachifamba vari mumitsara, ndokuzoteverwa nekuparadzwa kwakaitwa nevakuru vemudzinzvimbo kwezvivakwa, zvizhinji zvacho zviri zvemaMuslims.
Vatenderi vechiMuslim, vanotora zvikamu gumi nezvina kubva muzana zvevanhu vese vanogara muIndia, avo vanosvika bhiriyoni nezviuru mazana mana, varikushungurudzwa neruvengo rwevatenderi vechi Hindu vanokakatira kurutivi vachiti India ndeye maHindu, avo vagara vaine ruvengo rwemaMuslim. V
amwe vakuru mubato riri kutonga riri remaHindu uye richisimbisa kuti India ndeye maHindu, reBharatiya Janata Party, vanotsigira nekabisira kerweseri kurwiswa uku, apawo mutungamiriri wenyika Narendra Modi vanga vakanyararawo pamusoro penyayaya iyi.
Eid al-Fitr inosicherechedzwa nekunamata kwevanhu vakabatana mudzimba nehugaro hwavo, magungano emhemberero, kudzya kwepamitambo nehanzu itsva, asi mhemberero idzi muIndia mumakore maviri apfuura akakanganiswa nekudzviswa kufamba nekuungana kwevanhu nekuda kwedenda reCOVID-19.
Mudunhu reKashmir rinotongwa neIndia, mhemberero iyi yanga isina kuchangamuka kwemakore matatu apfuura nekuda kwekupindira zvine chisimba zvisati zvamboitika mushure mekunge India yakatorera dunhu iri masimba epakati nepakati aiyava nawo ekuzvitonga muna 2019, kwava kuziteverwa ndendamupengo.
Dunhu iri rakaonawo kusimuka kwe kurwisana munguva yeRamadan, zvakasiya varwi makumi maviri, vagari vemudunhu iri, nemapurisa nemauto mashanu vaurayiwa.
Zvatiri kugadzirira kupemberera Eid, pane kunzwa pakati pedu kwekuti takadzvokorwa ne rasikirwa, akadaro Bashir Ahmed, muzvinabhizinisi wemuSrinagar.
Kashmir idunhu rinonzi rine maMuslim akawanda kudarika vezvimwe zvitendero, asi zvichirambwa nevamwe, umo muine kupanduka kunechisimba nezvombo kunokwikwidza hutungamiriri hwenyika uye nekutonga nedemo kunozoitwa nehurumende kuti idzikamise dunhu iri, inova hondo yaenderera kwemakore makumi matatu.
Zviuru nezviuru zvevanhu vakafa mukurwisana uku.
Zvichakadai muguta guru, New Delhi, mazana evanhu vakaungana pa Jama Masjid, imwe yema mosque makurusa muIndia yose, vachiita minamato ye Eid iomo kekutanga munguva inodarika makore maviri nekuda kwekudziviswa kwevanhu kufamba nekuungana nekuda kwe dendamupengo.
Mhuri dzakaungana rungwanani rweChipiri, vazhinji vakambundikirana nekushuvirana makomborero ezvakanaka.
Vagari vemuBeijing Kusafamba Vagere Mudzimba Nekuda kweCOVID-19
Isingaite zvinoitwa neShanghai, Beijing haisati yavakumanidza vagari vemo kuti vagare mudzimba kuti idzivise kupararira kwedenda reCOVID-19.
Zvisineyi, vanhu vazhinji munzvimbo yeguta iri inonzi Chaoyang nedzimwewo nzvimbo, vari kugadzirira kuti izv zvichaitwawo muguta ravo.
NeChitatu, vakuru veguta vakavhara zviteshi makumi matanhatu zvezvitima zvinofamba munjanji yakachererwa pasi pemigwagwa nezvivakwa, zvinova zvikamu zvinodarika gumi kubva muzana rehurongwa hwezvitima zvakatekeshera Beijing yese.
Sekutaura kweABC News, havana kutaura kuti zvitima zvichatanga kushanda zvakare rinhi.
Beijing, guta revanhu mamiriyoni makumi maviri nerimwe, yanga yakaringe nzira nekuteya nzeve kugadzirira kudzivisa kupararira kwedenda reCOVID-19, apo dzimba dzekudyira nemabhawa oshandura mashandiro achiendesa kudya nezvinwiwa kudzimba dzevanhu, nzvimbo dzekutatamura miviri dzichivharwa nezvikoro zvichimisawo zvidzdzo pasina anoziva kuti kwenguva yakareba zvakadii, sekutaura kwakaita CNBC.
Vanhu vagere munzvimbo "dzinoongororwa", hugaro umo makawanikwa denda iri vakaudzwa kuti vagare vasingabude muguta, uye vagari vemo vese vanofanirwa kuongororwa kuti havana dende iroi here katatu pasvondo, sekutaurwa kwazvakaitwa neABC.
Vakuru vemuChina vakati vakaona vanhu vaine chirwere ichi vanosvika zviuru zvishanu nemazana mana nemakumi masere nepfumbamwe munyika yose nemusi weChitatu, asi pahuwandu uhwu, zviuru zvina nemazana mapfumbamwe nemakumi masere vevaviri vagari vemuShanghai, iyo yanga iri pasi pekutongwa nedemo chairo pasina kana munhu mumwe anobuda mumba.
Beijing yakawana vanhu makumi mana nevatanhatu vane denda iri uye vaine zvairatidza kuti vanorwara naro nevamwewo vashanu vakange vainaro asi vasina chairatidza kuti vanorwara neChitatu.
Huwandu hwevanhu vakabatwa nedenda iri kubva musi wa24 Kubvumbi, parinoti ndipo pakaputika mhando yedenda iri inonzi omicron vasvika mazana mashanu nemakumi mana nevana.
Mr. Zhang, mugari wemuBeijing, anoti akawedzera kutenga chimwe chikafu nemvura, kunyangwe hazvo asingafungidzire kuti Beijing ichavharwa zvachose sezvakaitwa Shanghai.
Akakumbira VOA kuti isamudome nezita rake rizere nekuti aitya kuzoongorwa nevakuru veguta.
Ndine masaga matanhatu emupunga, masaga maviri ema noodle, mabhokisi akati kuti emabhodhoro emvura, ma noodles asinagade kukwatiswa akatogadzirira kudyiwa nemabhisikiti akazara chikafu chinovaka muviri, asi handingati ndanyatsounganidza zvakawanda, Zhang akaudza VOA Mandarin munhaurirano yaakaita nemutori wayo wenhau parunhare svondo rakapera.
Akati akatenga chikafu chake chose padandemutande nekuti muzvitoro rinongova beesanwa kusingadanwe anonzwa nekuwanda kwevatengi.
Muzvare Yao, uyo anogara munzvimbo yeChaoyang, akaudza VOA Mandarin kuti akange achiunganidza pazvinhu zvaanonyanya kushandisa mumba kubva pakutanga kwegore rino, mushure mekunge bazi rinoona zvekugadzirwa nekutengeswa kwezvinhu rakakurudzira munhu wese kuti adaro.
Akakumbira VOA Mandarin kuti isataure zita rake rizere nekuti akange asingade kuzonetswa nevakuru.
Yakurudzirwa neUS, Fiji Inobvuta Chikepembozha Mutsigiri Wehutongi Hwemu Rrussia.
Chimwezve chikepembozha chemutsigiri wehutongi hweRussia chakatorwa nemusi weChina
Vakumbirwa neUnited States, vakuru vemu Fiji vakatora chikepembozha chinokosha mari inoita mazana matatu emamiriyoni chaSuleiman Kerimov, bazi rezvemutemo rataura kudaro.Vakuru vanoti chikepembozha ichi chiri kuLautoka muFiji makare.
Chikepembozha chaKerimov, chinonzi Amadea, chiine ruvara rwemureza weCayman Island, chinoonzi changa chiri muFiji kubva mwedzi wakapfuura, mushure chabva kuMexico.
Magweta ari kumiririra muridzi wacho anoti mudziyo uyu ndewe mumwe mutsigiri wehutongi wemuRussia.
Kerimov akanga atemwa nezvirango zvehupfumi ne U.S. muna 2014 nemuna 2018 nekuda kwezvakaitwa neRussia muSyria nemuUkraine.
European Union yakamurovawo nezvirango zvehupfumi.
Muna Kurume, hurumende yeU.S. yakazivisa chirongwa chakasimba chekutsvaga nekutora zvinhu zvinokosha zvezvinoto zveku Russian zvanga zvichitsigira hurumende yavaVladmir Putin, sechikamu chekupindura zvakaitwa neRussia payakapinda nechisimba munyika yeUkraine.
Chirongwa ichi chiri kutungamirirwa neBazi rezvemutemo, rinodaidzwa kunzi Chikwata Chekubvutira Vanotonga Nechisimba kana kuti Task Force KleptoCapture.
Muchuchusi mukuru weU.S., Merrick Garland akatura mashoko nemusi weChina ekuti "hapana nzvimbo yekuhwanda yezvinokosha zvezvigeven'a zvinogonesa nekutsigira hutungamiriri hweRussia kuita mabasa awo.
Akatiwo zvakare, "Bazi Rezvemutemo harisi kuzoneta mubasa redu rekuona kuti avo vari kutsigira nekugonesa kupondwa kwevanhu neparadzwa kwenyika kwatiri kuona kuUkraine vazvidavirira pamberi pemutemo."
Muna Kubvumbi, vakurudzirwa neU.S., vakuru vemuSpain vakabvuta chikepembozha chechinoto chekuRussia chinonzi Viktor Vekselberg, muridzi wemubatanidzwa wemakambani makuru ekuRussia anodaidzwa kuti Renova Group.
Svondo rakapera, dare revamiririri reU.S. House of Representatives rakatendera danho raizotendera hurumende yeU.S. kuti itengese nzvimbo nezvivakwa zvakatorerwa zvinoto zvekuRussia zvinokosha mari inodarika mamiriyoni maviri emadhora, mari yacho igobatsira Ukraine.
Danho iri ramirira kuti ribvumirwe nedare ranasorojena, kana kuti Senate.
(Chimwe chikamu chezvinyorwa izvi chakabva kuReuters.)
Chinyorwa Chezvakabuda Mutsvakurudzo Che WHO Chinoti Vanhu Vari Kubatwa neCOVID Hwoderera, Kunze Kwenyika dzemudunhu reAmerica, Africa
Sangano rinoona nezvehutano pasi rose reWorld Health Organization rakati neChitatu kuti huwandu hwevanhu vari kubatwa kekutanda nedenda re coronavirus nendufu dzacho pasi rose dzakaramba dzichidzikira svondo rakapera, richiteedzera kuderera kwakatanga munaKurume.
Muzvinyorwa zvetsvakurudzo dzaro dzinobuda svondo rega rega, sangano iri, riri chikamu chemubatanidzwa wenyika dzepasi rese chichiona nezvehutano rakati kune vanhu vangasvika mamiriyoni matatu nezviuru mazana masere vakabatwa nechirwere ichi kekutanga uyewo nendufu dzinodarika zviuru gumi nezvishanu svondo rakapfuura, kuderera kwezvikamu gumi nezvinomwe kubva muzana pane vakarwara nechirwere ichi kekutanga, nekudererawo wezvikamu zvitatu kubva muzana kwendufu musvondo irori.
Asi huwandu uhwu hwunofungidzirwa kuti hwakanyanya kuderedzwa zvachose kwekurwarisa nekuuraya kuri kuita COVID-19 sezvo nyika dziri kungoramba dzichiwedzera pahuwandu hwadzo dzakanda pasi tsika yekuongorora ropa revanhu uyezve nekuronda nekuongorora kaupararira kwedenda iri.
Zvakadaro, WHO yakaona kuti hurwere hwakawedzera nechikamu chimwe chete kubva muzvitatu muAfrica uyewo nezvikamu gumi nezvitatu kubva muzana munyika dziri mudunhu reAmerica.
Pakavawo nekusvetuka chaiko kwendufu dzakaziviswa vezvehutano muIndia, kunyangwe hazvo izvi zvakanzi kwaiva kunonoka kutaurira vezvehutano pamusoro pendufu, kusati kuri kuwedzera kwedenda.
Svondo rakadarika, vakuru muSouth Africa vakati vakaona kuti pakaita kusimukira kwevanhu vanedenda reCOVID-19 zvinzi zvaibva kumhando yechirwere inonzi BA.4 iyo inonzi yakabukira kubva mu omicron, iyo inoratidza kuti ine hukasha hwekupararira nekukurumidza kudarika omicron, kunyangwe hazvo pasati pava nenguva yakakwana yekuongorora kuti izvi zvaizoreva kuti paizova nekupararira kutsva kwedenda iri kune mutsindo.
Kunyangwe hazvo BA.4 iyo yakabukira kubva omicron inovawo davi reCOVID-19 richiratidza kuva nehasha yekupararira nekukasira kudarika omicron, WHO yakati pakange pasina humboo hwairatidza kuti yakange ichibva yakonzera kuwedzera kwevarwere vaiendeswa kuzvipatara kana kuwanda kwendufu. there was no evidence yet that it was leading to substantially higher rates of hospitalization or death.
Salim Abdool Karim, nyanzvi inoona nezvehutano hweveruzhinji ichishandira paUniversity of KwaZulu-Natal, akati kunyangwe paive nekuwedzera "kwakadzikama" muhuwandu hwevanhu vakabatwa nedenda kwakaonekwa, South Africa yakange iri pakati penguva yezororo uyewo kuongororwa kuti vanhu vane chirwere here kwakange kwaderera zvikuru.
Akati huwnadu hwevanhu vane denda hwakange huchiratidza kudzikira uye "hwusingatevedzeri kutushikira kuenda mudenga sechitendemuseresere zvatinotarisira" panowedzera kupararira kweimwewo mhando yechirwere.
Pachiitiko chekutura mashoko kuvatapi venhau neChitatu, mukuru anoona nezvetsaona nenjodzi Dr. Michael Ryan akati zvinenge zvakurumidzirwa kuti vanhu vagone kunyatsoona kuti COVID-19 yange yatora mutoo wekuwanda mukati memwaka yegore, uyewo vakayambira nyika dzavakurerutsa matanho ekudzivirira denda iri nekukasira sezvakaitwa nenyika zhinji dzekumavirira.
Hazvisati zvava pachena kuti denda iri richange richitevedza mwaka yegore here, vakadaro, vachitsnangura kuti zvakange zvisati zvaratidzwa nehumboo hunoibatika kuti COVID-19 yazoderera yega munguva yezhizha vakati nyika dzepasi rose dzaigona kusangana nedzimwe mhando dzedenda iri dzinovhundutsa.
"Kana vanhu vakaminyana mumamiriro ezvinhu ekuti mhando itsva yedenda iri kupararira, uchazoona kuwanda kuzhinji kwekutarirana nekupararira kwechirwere," akadaro.
Zvichadaro kuChina, vakuru vakaenderera mberi kumhanikidzira matanho ekuderedza kupararira kwedenda zvine chisimba mumaguta, kusanganisira Beijing, umo zvikamu gumi kubva muzana zvenjanji dzezvitima zvinofamba nepasi pezvivakwa nemigwagwa zvakavharwa mukuedza kuderedza kupararira kwedenda iri, mushure mekunge vakuru muguta guru vakange vatofanovharisa kudyiwa kwechikafu mudzimba dzinotengesa zvokudya, nzvimbo dzinotatatmurwa miviri nekudzidziswa kwevana vari muzvikoro.
MuShanghai, matanho akaomarara asi achishoorwa nevanhu vazhinji ari kunzera kushaikwa kwezvekudya nerubetsero rwezvemishonga pamwe chete nekukanganisika kwezvehupfumi hwenyika kunyange hazvo izvi zvisingazogare kwenguva refu.
Vagari vemuguta vashayaiwa zano asi vakatsamwa chose, vakamisidzana nemapurisa akange akaisa zvinhu mumigwagwa zvinodzivisa vanhu kufamba, uyewo nepamadandemutande vachisheedzera kubva mumafafitera edzimba dzavo, nekurova mapoto senzira yekugumbuka nekushaya zvekuita.
Dare Repamusoro remuMyanmar Rinokandira Kunze Chikumbiro Cha Aung San Suu Kyi Kuti Nyaya Dzaarikupomerwa Dzehuori Dzitarisiswezve
Chikumbiro chemutungamiriri we Myanmar uyo akabviswa pachigaro, Aung San Suu Kyi chekuongororwazve kwekutongerwa kugara mujeri kwemakore mashanu chakarambwa neChitatu nedare repamuso remunyika iyi.
Kutonga kwedare uku kunonzi kwakaturwa mapepa ekuti nyaya iyi iongororwe achangounzwa, uye dare iri rakaramba kunzwa zvachose zvaitaurwa nevachuchusi vehurumende nemagweta aSuu Kyi.
Amai Suu Kyi, vane makore makumi manomwe nematanhatu vakatongwa svondo rakapera mushure mekuwanikwa vaine mhosva gumi neimwe dzehuori, kusanganisira kutambira mari yefufuro nemagodo egorodhe ane hukoshi hunodarika zviuru mazana matanhatu emadhora.
Gweta ravo rakati kupomerwa uku hakuna musoro.
Amai Suu Kyi vakange vatotongerwa kugara mujeri kwemakore matanhatu nekuda kwezvakaita zvekudzivisa mauto, kutyora mitemo yekudzivirira kupararira kwedenda reCOVID-19 uye nekutyora mitemo yezvekushandisa mishina yekutaura nevamwe yakaita sedzinhare, nharembozha nemapotonjere.
Vachiri vakatarisana nedzimwe mhosva dzavari kupomerwa, uye kana vakawanikwa vaine mhosva vanogona kutongerwa kugara mujeri kwemakore anodarika zana nemakumi mashanu.
Amai Suu Kyi vanga vari musungwa anenge akachengetedzwa ari mumba make kubva mauto zvaakavabvutira masimba ekutonga gore rakapfuura.
Kubva mauto abvuta masimba ekutonga musi wa 1 Kukadzi 2021, kwese kwese munyika manga muune kuratidzira nekushora hurumende yechiuto iyi.
Hurumende iyi yakabva yatsikirira zvine chinya kuratidzira uku, izvo zvakasita magari vemunyika iyi vanopfuura chiuru nemazana masere vafa nemwe vanodarika zviuru gumi vasungwa, vachipomerwa mhosva kana kuti vawanikwa vaine mhosva, sekutaurwa kwazvakaitwa- nesangano rinobatsira vasungwa vezvematongerwo rekuBurma, Assistance Association for Political Prisoners (Burma).
Zvimwe zviri munhau idzi zvinobva kuReuters ne Agence France-Presse.
Vashanyi vekune dzimwe nyika vanotanga kusvika kuNew Zealand Mushure mekubviswa kwematanho ekurambidza kufamba nekuda kwedenda re Covid-19
Zvichiitika kekutanga munguva inodarika makore maviri, vashanyi vekumhiri kwemakungwa vava kutenderwa kupinda muNew Zealand kutanga nemusi weMuvhuro.
Chinyika iyi iri chitsuwa ine mbiri yehunaku hwemasikirwo ayakaitwa yakange iine mitemo yakaomesesa kudarika dzimwe nyika yekurambidza vanhu kufamba zvachose panguva yedenda reCOVID-19, zvichisanganisira mitemo yaiganhura kufamba kwevanhu.
The country had reopened for tourists from Australia weeks ago, but the new relaxation of restrictions now allows tourists from over 60 countries to visit, including most European countries and the U.S.
Gurukota rezvekushanyirwa kwenyika, Stuart Nash akati, nhasi izuva rekupemberera uye mukana wedu mukuru wekubata zvakare tichifambidzana nepasi rose.
Vashanyi vanofanirwa kuratidza kuti vakabaiwa mishonga yose yekudzivirira denda uye pavanoongororwa muviri wavo vanofanirwa kuwanikwa vasina denda iri.
Vagari vekuChina, India nedzimwe nyika vasati vapihwa mvumo havasati votenderwa kushanya.
Denda risati ravapo, kushanyirwa kwenyika kwayiunza zvikamu zvishanu kubva muzana zvezvehupfumi hwenyika, uyewo ne zvikamu makumi maviri kubva muzama zvemari inobva kune dzimwe nyika.
NeMuvhuro, ndege makumi mana nenhatu dzakange dzakatakura vafambi vangasvike zviuru zvipfumbamwe vakange vakatarisirwa kubhururuka dzichibuda kana mhara panhandare yendega yeAuckland International Airport, Reuters yakanyora nhau idzi ichidaro.
Zvimwe zvikamu zvenhau idzi zvabva kuThe Associated Press neReuters.
Nhau: Iran Ichauraya Mumwe Murumo Ari Chizvarwa CheSweden ne Iran Mweszi waChivabvu usati wapera
Iran nechepamberi wemwedzi uno ichauraya mumwe munhu ari chizvarwa che Sweden ne Iran uyo wayanga yakaisa mujeri kubva muna 2016 uye ikamuwana aine mhosva yekuvamusvori we Israel, masangano enhau akanyora achidaro.
Sangano renhau riri pakati nepakati pekunge riri rehurumende yeIran rinonzi ISNA neChitatu rakaburitsa nhau umo vakuru vemu Iran vakati Iran yaizozadzisa kutongerwa rufu kwakatemerwa Ahmad Reza Jalali musi wa21 Chivabvu usati wapfuura.
Jalali, uyo anoita zvekuita tsvakurudzo uye ari chiremba anonyanyoshandisa humhizha hwake mukubatsira vanhu vanenge vari pamatambudziko, akasungwa paakange ashanyira Iran muna Kubvumbi muna 2016.
Muna 2017, Jalali akatongerwa kufa muIran mushure mekunge awanikwa aine mhosva yekufambisa mashoko kuIsraei ezvaanoziva pamusoro penyanzvi dzezveruzivo rwenuclear kuti abatsire Israel kuti iuraye nyanzvi dzeruzivo rwenuclear.
Mapoka anorwira kodzero dzevanhu akashora kusungwa kwaJalali, karatidzawo tsika yeIran yekusunga vanhu vari vakanyoresa kuti zvizvarwa zvenyika mbiri, uye nekusungawo zvizvarwa zvekune dzimwe nyika dzinoshandira muIran asi pasina kutevedzera gwara chairo remutemo.
Iran haigamuchire kuti munhu anogona kuva chizvarwa chayo asi achiti chizvarwazve cheimwe nyika.
Chiziviso ichi chakabuda panguva iyo vanobata basa muhurumende muStockholm vakange vopeta kutongwa kwaHamid Nouri, uyo akamboshanda ari muchuchusi muhurumende yeIran uyo vakuru veSweden vakasunga munaMbudzi wa2019.
Vakuru vanoti Nouri ane chikamu chaakaita mukufa kwevasungwa vezvematongerwo vakaurayiwa pasi pekurayirwa kwehurumende yeIran pachitirongo cheGohardasht panguva iyo hondo pakati pe Iran neIraq yakange yavakunopera muna 1988.
Nouri ari muhusungwa muSweden kubva paakasungwa.
NeChitatu, zuva rekupedzisera pakutongwa kwaNouri, mutongi wedare remhosva redunhu reStockholm akatema kuti vatongi vaizotura kutonga kwavo panyaya iyi musi wa14 Chikunguru July.
Sangano rinorwira kodzero dzevasungwa vezvematongerwo reAmnesty International rakati vanhu vakaurayiwa pajeri iri vaisvika zviuru zvishanu asi ndokuzozivisa muchinyorwa chetsvakurudzo dzaro kuti huwandu uhwu hwagona kunge hwakawandia kudarika apa.
Sangano rekodzero dzevanhu reHuman Rights Watch, muchinyorwa charo chichangoburitswa pamusoro petsvakurudzo dzaro, chakati, "Iran inoramba iri mwe yenyika pasi rose dziri pamberi patongera vanhu chirango cherufu."
Kana Nouri akawanikwa aine mhosva, anogona kutongerwa kugara muchitirongo kwehupenyu hwese achipomerwa kupara mhosva dzinoitwa munguva yehondo dzenyika uye nekutyora kodzero dzevanhu. Iran yadeedza mumiririri weSwden kuti igunun'une pamusoro pekutongwa kwaNouri.
Iran yadeedza mumiririri weSwden kuti igunun'une pamusoro pekutongwa kwaNouri.
Maja Aberg, chipamazano mukuru pane zvegwara rekufambisa basa anoshanda neAmnesty International Sweden, anoti haasi masanga kuti Iran yakazivisa kuswedera kwekuurayiwa kwaJalali mushure mekunge vachuchusi veSweden vafambira mberi nekutongwa kwaNouri.
Izvi zvinoratidza kuti Iran inomuona sechikamu chakakosha mumutambo wetsoro, chinova chinhu chinoshungurudza, akadaro Aberg achiudza sangano renhau muSweden re TT news agency.
Mutemo wemuSweden unobvumidza kutongwa kwezvizvarwa zvemuSweden nezvizvarwa zvedzimwe nyika pamusoro pemhosva dzinotyora mitemo yedzimwe nyika kunyangwe mhosva idzi dzakaparirwa kunzw kweSweden.
Zvimwe zvikamu zvenhau idzi zvakabva ku The Associated Press, Reuters ne Agence France-Presse.
Erdogan Anoenda kuRiyadh Kunosunga Hukama Nekuwirirana
Mutungamiriri weTurkey Recep Tayyip Erdogan akananga kuSaudi Arabia nemusi weChina mukushanya kwemazuva maviri kwakanangiswa pakunyevenutsa kusawirirana kwakare pakati peTurkey neSaudi Arabia.
Kushanya kwemutungamiriri we Turkey kuna mambo weSaudi Arabia kunouya mushure memakore ekuvengana pakati penyika dzaisimbowirirana munguva dzakare.
Mehmet Ogutcu ndiye mukuru we London Energy Club, chikwata chevatungamiriri zvikamu zvezvekoga nekugadzirwa kwemafuta ekufambisa nemagetsi. Ogutcu anoti kushanya uku kwakabuda mushure mekupindira kwevanyai vedzimwe nyika.
VaErdogan vane hukama hwakanaka namambou; asi nanevanji Muhammad Bin Salman, takange tiine matambudziko makuru, akadaro Ogutcu.
"Ikezvino, zvinoita sekuti ndavakutenda kuti vanhu vekuBritain nevekuAmerica nevekuQatar, kungwe vanhu vemudunhu ma Azeri ndivo vakaruka nyaya iyi yese.
Uye zvinhu zvavakushanduka nekunyevenuka zvishoma nezvishoma, uye iyezvino pahutungamiriri hwenyika zvichabva zvapeterwa nekurongedzwa."
Erdogan nemwanakomana wambo nevanji vagara havaonane zvachose.
Mukuru weTurkey vakange vari vapmberi pekushora kwakaitwa nenyika dzakawanda pamusoro pekupondwa kwemutori wenhau wekuSaudi Arabia Jamal Khashoggi, uyo akaurayiwa mukati memahofisi emumiririri weSaudi kuTurkey, muguta guru reTurkey, Istanbul.
Kuuraya uku kwakanzi kwakange kuine ruoko rwaNevanji, kupomerwa kavavakaramba.
Asi zvakaitwa mukutanga kwemwedzi uno kubvisa kutongwa kwemhosva yekupondwa kwaKhashoggi kubva kuIstanbul kuchiendeswa kuRiyadh kuri kuonekwa sezviri kuitwa neTurkey kuti zvizarure yekushanya kwavaErdogan.
Ogutcu anoti sezvo sarudzo dzemutungamiriri wenyika ariko gore rinouya, Erdogan ari kutsvaga rubetsero rweSaudi Arabia kuti rwupukunyutse hupfumi hweTurkey hwuri kutatarika.
Turkey ine chishuvi chekumutsiridza hukama neSaudi Arabia nekuti Turkey iri kutsvaga kubatsirwa pane zvemari, akadaro Ogutcu.
"Hupfumi hweTurkey hausi kukwezva kudyara nekupfimbika kwemari muzvikamu zvakasiyana siyana zvenyika, kana kuuya kwemari dziri kubva kuvanhu nemakambani akazvimiririra vanoda kupfimbika mari dzavo mumakambani emuTurkey.
Asi iyi nyaya pakati penyika idzi inenge iri yekuti bata nekoko ini ndichikutambidzawo nepapa.
Saka, pane pane zvehupfumi nekuchengetedzeka panezvematongerwo zviri mukati menyaya iyi yese."
Kuonera pamwe pakushushikana nepanyaya yekuti Iran iri kuwedzera kuva nenzwi rine mutsindo mudunhu reMiddle East -- pamwe chete nechirongwa chayo chekugadzira magetsi erudzi rwe nuclear -- zviri kupa hwaro hwakanaka hwewirirana pakati peSaudi Arabia neTurkeyprovide important common ground between Riyadh and Ankara, vanodaro muzvinadzidzo hwezvekudyidzana kwendudzi Soli Ozel wepa Kadir Has iri muInstabul, zvikuru sei apo America iri kutarisirwa kubvisa meso kubva kuMiddle East ichi anangisa kuChina.
Turkey inozviona senyika ine huremu hwunokwidzana neIran.
Idzi nyika dzese dziri mbiri pamwe chete nenyika dzese dzekumavirira dzine chishuvo chekuti Iran haifanirwe kuva neguhu nechikuriri mudunhu rese sezvairi nhasi uno, akadaro Ozel.
"Ukuwo vekuIran vari kuramba vachiratidza kuti havasi kuzorega dzimwe nyika dzichivatsaudza kubva kunyika dzinoti - Iraq, Lebanon neSyria - uko vaine simba neguhu zvakati kuti."
Rwendo rwavaErdogan kuSaudi chikamu chehurongwa hwakakura nekupamhamhama hwekutsvaga kugadzirisa hukama mudunhu iri rese mukuedza kubuda panzvimbo yekusiiwa nekusanwa nedzimwe nyika isolation.
Mutungamiriri weTurkey munguva ichangodarika akatoshanyira United Arab Emirates uye pakutanga kwemwedzi uno akachingamidza mutungamiriri weIsrael, vaIsaac Herzog.
Asi nyanzvi yekuongorora nekunzvera anoyambira kuti Turkey iri panzvimbo yehutera nekushaiwa simba.
Turkey yakagura hukama, ikashoora nekutsamwisa nyika dzakawanda, yayaiva nehukama nadzo.
Asi vanoongorora nekunzvera vanoti Turkey iri kuvimba nehukoshi hwayo senyika inesimba rekugona kumisa zvishuvo zvekutonga nekutyiwa zveIran, chinhu chinogona kubatsira kukunda kuvengwa kungangoramba kuri pakati penyika dzayakavakidzana nadzo dzairi kuyedza kumbundikira zvakare.
Kuchekwa Misoro, Kusungwa Korembera Kuchikanganisa Shanduko Dzezvemutemo YeSaudi Arabia
Saudi Arabia iri kushanda kuti inatsiridze mashandisirwe ezvemutemo wayo uyo une hukasha, asi shanduko dziri kukanganiswa nekugurwa misoro nekubatwa zvine chisimba kwevapanduki, zvasiya pava nemibvunzo yekuti zvinhu zvingani zvichanyatsoshanduka.
Nyika iri pasi pamambo iyi inozivikanwa nekurovedzera kunzisisa kwainoita mutemo wechi Islam unonzi sharia, uyo unova hwaro hwezvemitemo yemunyika iyi,
Asi mumwezi ichangodarika, yakaenderera mberi nekushanduro idzo vanonzvera nekuongorora vanoti zvinogona kuita kuti matare edzimhosva ayo ashande sezvinoita mamwe mudunhu reMiddle East.
Basa iri rese rakatsamhira pane mudungwe wemitemo mitsva inobata nyaya dzinozezesa kutaura nezvadzo dzakaita sekodzero dzemadzimayi mushure mekunge vambana nevarume vavo uyewo nemasimba evatongi vedzimhosva kuti vatare zvirango munyaya dzekunge vanhu vatyora mutemo.
Matanho aya, akaziviswa gore rakapera munhu ari pachinzvimbo chemutungamiriri chaiye, Nevanji Mohammed bin Salman, anosanganisira zvinyorwa zvekutanga zvine nzira dzekuranga, anoita sekubatana nechinangwa cheSaudi Arabia chekumbundikira zviri kuitwa nedzimwe nyika uyewo nekunyevenutsa maonerwo ayinoitwa senyika inokakatira kurutivi.
Kunyangwe vatsoropodzi vari kubvuma kuti shanduko idzi dzinogona kuita kuti mune dzimwe nzvimbo matare edzimhosva emuSaudi azivikanwe mashandiro awo muneanenge vatyora mutemo.
Asi hapana kutarisira kuti kudziviswa kwevanhu kutaura zvavanoda kucharerutswa, kana kuti muchabata nenzira iri nani vanhu vanoonekwa sevavengi vehurumende.
Uye kunyangwe paine shanduko idzi, vakuru venyika varikubva vapawo panguva imwe chete zviyeuchidzo zvekuti sei Saudi Arabia yagara iine mbiri yehutsinye, zvikuru sei kuurayiwa panguva immwe chete kwevarume makumi masere nemumwe pazuva rime chete muna Kurume nemhosva dzine chekuita ne "hugandanga."
Nzira Ine 'hun'an'a'
Mitemo mitsva iyi yakatopasiswa nedare remakurukota emuSaudi.
Mumwe mutemo unoona nezvekugamuchirika kwehwumboo, chinova chinhu chayiitwa nemaonero emumwe nemumwe wevatongi vedzimhosva.
Wechipiri, mutemo wemhuri, uyo uchatanga kushanda muna Chikumi.
Mutemo uyu uri mutsika inotongwa nekutungamirirwa nevanhurume, unowedzera kodzero dzemadzimayi akasiyana nevarume vavo kuti vawane mari yekuchengeta vana uye nekodzero dzekuti vagare nevana vavo.
Vachizivisa mutemo mutsva uyu muna Kurume, Prince Mohammed akati mutemo uyu waimiririra "kusvetukira mberi kune hunaku" panyaya dzekodzero dzemadzimayi ne "kutsigisa mhuri".
Shanduko idzi dzinoita sekubatawo makambani ekunzi ayo humambo huri kuda kutsvetsva kuti auye aite mabhizimisi munyika, akadaro Adel al-Saeed, mutevedzeri wemutungamiriri weEuropean Saudi Organization for Human Rights.
Vanhu vane mari dzavo vanotya kuuya kuzoita mhindu munyika muno, mune mbiri yakashata mune zvemutemo, saka mitemo iyi iri kuda kushandura maonerwo aya, akadaro.
Gwaro rine nzira dzekuranga, iro risati raburitswa pachena, rinogona kuunza dzimwe shanduko huru.
Pasi pemutemo we sharia, kurasa chitendero,kuba, kupanduka, kubira vanhu uchishandisa zvombo, hupombwe, kumwa doro nekureva nhema pamusoro pemumwe munhue zvese izvi zvine zvirango zvakatotemwa kare. Vatongi vakasiiwa kuti vatare zvirango pamusoro pedzimwewo mhosva.
Gwaro rezvirango ravapo kudai, "hurumende ichatarisira vatongi kuzembera kwete pane zvavakadzidziswa kumutemo we sharia asi pane gwara remutemo (asi wakamira pahwaro hwe sharia) rakatenderwa nehurumende," akadaro Nathan Brown, nyanzvi yezveruzivo yepa George Washington University.
Naizvozvo, Saudi Arabia ichazongoita senyika inoshandisa mutemo wekuti vanhu vagarisane zvakanaka, sezvakangoita nyika zhinji dzemudunhu iri, akataura achidaro Brown, uyo anga achinzvera shanduko dziri kuitwa neSaudi Arabia.
Zvichaitika ndezvekuti pachave ne"kugaroziva zvinoitika nenzira dzinishandiswa", akadaro Abdullah Alaoudh, nyanzvi yezvemutemo inogara kuU.S.uye ari mutsoropodzi wehurumende apo mitemo mitsva inenge "yobvisa kubva pamikaha nemagwanza.... iyo vatongi vaisiva nayo kare."
Asi mitemo yekubata nayo basa yakaitwa neimba yehumambo "inotanga dambudziko guru: kushaikwa kwekusununguka nekuzvimiririra," akadaro.
Mambo ndiye musoro wezvemutemo wemu Saudi ari iyewo mukuru kuru anokumbirwa neuyo anenge achida kuti nyaya yake atariswezve.
Baba vaAlaoudh, mukuru wezvechinamato ane mukurumbira Salman al-Awdah, vanga vakasungwa pasina kutongwa kubva muna 2017, zvichiita sekutsiva zvavakanyora padandemutande reTwitter zvaikonana nezvaidiwa neSaudi Arabia panguva iyi pamusoro peQatar.
Ndivo mumwe wevazhinji vakabatwa ichiita senzira yekutsikirira pasi manzwi anopikisa neavo vanogona kumisidzana nemasimba a Prince Mohammed.
Mumwe muyenzaniso mukuru ndewa vaimbova nevanji Mohammed bin Nayef, shamwari yebazi rezvevasoro rekuAmerica rinonzi CIA uye vachiremekedzwa kunyika dzekumavirira nebasa ravo rekurwisana nekukakatira kurutivi kuchishandisa ganyavhu, asi Mambo Salman vakamubvisa kubva pamutsetse wekuva mambo mumashure avo.
Prince Nayef havasati vamboonekwa vari mune veruzhinji kubva mashoko akatanga kufamba kuti vakange vasungwa muna Kurume 2020. Asi kusungwa kwavo hakuna kumbobvira kwabvumiwa zviri pamutemo vevakuru venyika.
Mumvuri waKhashoggi
Kune vanokwikwidza hurumende, nyaya dzakadai dzinobva dzasimbisa mibvunzo yekuti koo shanduko ichaunzwa nekuvandudzwa kwemutemo kuri kuitwa ndeipi.
Mumaonero angu, izvi zvose ndezvekungoratidzira nekufadza vanhu, akadaro Madawi al-Rasheed, munzver anogara kuU.K. ari mutauriri weboka rinopikisa reNational Assembly Party rakatangwa nezvizvarwa zveSaudi zviri muhupoteri.
nyika zvakaomesasa kuona chirevo chekuvandudzwa kwese uku kunze kwekuda kuratidza nevanji Prince Mohammed semuvandudzi.
Chinorembera pamusoro pehurukuro pekuvandudzwa kwezvekururamisira nezvemutemo muSaudi Arabia kupondwa muna 2018 nekuxchekwa chekwa kwemitezo yemutsoropodzi nemunyori wemumapepanhau Jamal Khashoggi ari mumuzinda une mahofisi emumiririri weSaudi kuTurkey muguta reIstanbul.
Ongororo yakaitwa nevasvori veU.S. yakaona kuti Prince Mohammed pachavo "vakapa mvumo" basa rekupamba kana kuuraya Khashoggi, kunyangwe hazvo vakuru vachiramba izvi, vachiti ichi chaiva chirongwa "chekupenga".
Muna Kubvumbi, mutungamiriri weTurkey Recep Tayyip Erdogan asati ashanyira Saudi Arabia neChina ndokumbundikira Prince Mohammed, Turkey yabvisa kutongwa vasipo kwevanhu makumi maviri nevatanhatu vanofungidzirwa kuti vane chavakaita pakupondwa kwaKhashoggi vatongerwe kuSaudi Arabia.
Zvakaitwa neTurkey izvi zvadenha kushora kuzere kurwadziwa kubva kumagweta nemudiwa waKhashoggi, avo vakati matare edzimhosva emu Saudi Arabia haagone zvachose kutonga nyaya nenzira inoyemurika.
Kuhama nevadikani veavo vakavharirwa mumajeri,kupondwa kwa Khashoggi kunovesera kutya kwakafana pamusoro pekutaura vachitsoropodza nekushora
Ndinoda, vazhinji vanoda, asi tinotya, yakadaro shamwari yaPrince Salman bin Abdulaziz, uyo anga ari muhusungwa pamwe chete nababa vake kubva muna 2018.
Munhu wese anoziva zvakaitika kunaKhashoggi.
Chirongwa chemajeri emuMorocco Chinotanga Kutuvidza Nekubvisa Kukakatira Kurutivi Magamba eIS
Semurwiri wechikwata cheIslamic State akabva kunyika yechizvarirwe, Morocco, achinopinda mune zvaaifungidzira kuti ihondo tsvene. Mohsin anoti muSyria akaona zvose zvinovhundutsa nekutyisa zvinoitika muhondo.
Anoti, "Zvandakasangana nazvo zvinoita kuti muviri wangu umerere."
Murume uyu, ave musungwa, aine nemakore ekuberekwa makumi matatu nemasere, anoti haasisiri mutevedzeri anoviravira nechidakadaka seezvaasiita kareko, achitsamwiswa neruvingo rwaisvitsa pakuurayavanhu vasiri vatenderi vechi Islam.
Mushure mekunge abatwa ari muTurkey akadzoserwa kuMorocco ari musungwa, uko akasvikotongerwa kugara mujeri kwemakore gumi abatwa aine mhosva yekukonzeresa kusagadzikana munyika nenzira achishandisa nzira dzehugandanga.
Murume aimbova murwi uyu, pamwe chete nevamwe vasungwa gumi vakasungirwawo mhosva dzehugandanga vakapedza zvidzidzo zvekuvabatsira kuti vasiyane nepfungwa dzinokakatira kurutivi muchirongwa chinogona kuti vagone kuburitswa mujeri nekukurumidza.
Sangano reAssociated Press nemamwe masangano enhau akakokwa pachiitiko chikupihwa mapepa avo ekupedza zvidzidzo izvi nemusi weChina pajeri riri muSale pedyo neguta guru reMorocco, Rabat, apo masangano enhau aya akawana mukana wekubvunza mibvunzo kuvasungwa asi vari munzvimbo yavaionekwa nevatariri vemujeri. Vakuru vejeri vakasarudza vasungwa vatatu avo vakati vakange vakasununguka kuti vataure nevatapi venhau.
Vakuru vejeri vakasarudza vasungwa vatatu avo vakati vakange vakasununguka kuti vataure nevatapi venhau.
Vakuru ava vakati vasungwa ava vakange vasingafanirwe kudomwa nemazita avo chaiwo, uye kuti zviso zvavo zvakange zvisingafanirwe kuratidzwa pamifananidzo kuitira kuti zvimiro zvavo zvichengetedza kune veruzhinji.
Asi vakuru ava havana kunge vachiteerera nhaurirano dzaiitwa pakati pevatori venhau nevasungwa, kana kuedza kuvhara mimwe mibvunzo yaibvunzwa nevatapi venhau kana mhinduro dzaibva kuvasungwa.
Vasungmawa gumi nevashanu ava vakange vakapfeka hanzu dzakachiswa dziine miponi, vakamira vakati twi vachiremekedza kuimbwa kwerwiyo rwenyika yeMorocco, pedzezvo kwava kuzogamuchidzwa mapepa ekupedza zvidzidzo.
Vakuru vejeri vakati zvidzidzo zvekutuvidza pfungwa dzehugandanga dzinokakatira kurutivi zvayiitwa kwemwedzi mitatu zvichibata dzidziso dzechinamati, mutemo, nezvehupfumi, uyewo kurairidzwa kwevasungwa pamusoro pekutanga mabasa amaoko avo ezvemabhindauko.
Chikwata chichangopedza zvidzidzo ichi ndicho chechipfumbamwe kubva pakatanga chirongwa ichi muna 2017.
Moulay Idriss Agoulmam, mukuru anoona nezvehurongwa hwunobata tsika nemagariro uye kugamuchirwa kwevaimbova vasungwa mudzimhuri nemunharaunda dzavagere, uye achishandira ari kumahofisi makuru ezve majeri muMorocco, vakati chirongwa ichi chinoitwa nevasungwa vanenge vachida pasina kumanikidzwa, chiine chinangwa "chekushandura hunhu hwavo nekuwedzera mikana inogona kusimudzira hupenyu hwavo."
Akati chirongwa ichi chinobatsira vasungwa kuti vaone hudzamu hwekukanganisa kwavo.
Chikamu chinoona nezvekufambiswa kwemajeri chinoti kupedza zvidzo izvi hakubve kwapa vasungwa kodzero yekuti vabude mujeri nekukasira, asi zvinowedzera mukana wavo wekupihwa ruregerero rwaMambo weMorocco, kana kudokopeswa kwezvirango zvavakatemerwa.
Izvi ndizvo zvanga zvichiitika kune nechidimbu chiri pakati nepakati chevasungwa mazana maviri nemakumi maviri nevaviri.
Kubva muna 2019 zvidzidzo izvi zvakapihwawo kune vanhukadzi vakange vawanikwa vaine mhosva pasi pemutemo wemuMorocco unorwisana nehugandanga unonzi Anti-Terrorism Act.
Madzimai gumi akapedza zvidzidzo izvi, vese vakabva vaburitswa mujeri, kusanganisira vasere vakaregererwa.
"Moussalaha" zvinoreva mururimi rwechiArabic kuti "kuyananiswa" chinopihwa kuvasungwa vanenge varatidza kuti vagadzirira kusiyana zvachose nepfungwa dzinokakatira kurutivi.
Mohsin akati akaenda kunorwa kuSyria muna 2012. Semunhu akasiya chikoro panzira achiri chikomana chidoko , akati akange "asati ogona kupatsanura zvakanaka kubva pane zvakaipa".
Akati akazokwezverwa kupfungwa dzinokakatira kurutivi nevanhu vakamuratidza mifananidzo yemuzvivhitivhiti zvinoratidza nzira nezviito zvehugandanga zvaiitwa zvichinzi "ndizvo zvakarairwa naMwari kuti varwisane nevose vasingatevere mirairo yechi Islam nekuuraya vanhu vasiri maMuslim."
Akati, 'KuSyria ndakaona kupondwa kwevanhu vazhinji panguva imwe chete, kubata chibharo nehumbavha.
Pakupedzesera ndakazoona kuti hondo yaiitwa muzita rechi Islam yakange isineyi nechekuita nechinamato chedu."
Akatizira kuTurkey muna 2018 asi akabatwa akaiswa mujeri ikoko kwegore kwava kuzodzoserwa kuMorocco semusungwa.
Anoti ikezvino akagura hukama zvachose nepfungwa dzinokakatira kurutivi.
Akati, 'Chikamu ichi chehupenyu hwangu chakapfuura."
Vanhu vekuMorocco vazhinjisa vanoenda kuSyria, Iraq nedzimwe nyika kuti vave nhengo dzezvikwata zvinokakatira kurutivi .
Morocco pachezvayo inosimborwiswawo ruzhinji nezvikwata izvi.
Panguva dzinoita shanu vanhu vakazviisungurira mabhambhu pamiviri yavo , vakaaputitsa muCasablanca muna 2003. , ndookuraya vanhu makumi matatu nevatau.
Muna 2011, bhambu rakaputika rikaparadza imba yekudyira muMarrakech, ndookuraya vanhu gumi nevanomwe, vazhinji vavcho vainge vari vashanyi vainge vabva kume dzimwe nyika.
Al Mustapaha, anoona nezvehutano hwepfungwa, uyo ari nhengo yechikamu chechorongwa ichi chinoona nezveruzivo rwesainzi, akati pakati pevanhu zana nemakumi mashanu nevatanhatu vakaregerrewa mushure mekuita zvidzidzo izvi, munhu mumwe chete ndiye oga akabatwa achopara mhosva zvakare.
Akati munhu uyu akabatwa nemhosva isineyi nezvehugandanga
Iran Inowana Mukana Wekutengesa Midziyo Inoshandiswa Pakugadzira Padzimotokari Kukambani Yemotokari YekuRussia
Msangano ezvenhau anoshanda ari pasi pehurumende anoti nhengo yemushandira pamwe wemakambani anogadzira zvinodiwa padzimotokari chemuIran inoti vagadziri vemuIran nemukana wekutengesa zvigadzirwa zvavo kune imwekambani yekuRussia inogadzira motokari
Nhau idzi dzakabuda manheru emusi weMuvhuro akapa mashoko ava Hossein Bahrainian vachinzi vaiti "imwe kambani ine mbiri yekuRussia inogadzira motokari" yakakumbira twumapazi twedzimotokari kubva kuIran.
Haana kuzodoma kambai inogadzira motokari iyi nezita. Akati yakakumbira mapazi anoita kuti motokari ideredza kumhanya kwayo kana kuoti imire, zvitsapo zvinozara mweya kuti vanhu vasarovere misoro pamasimbi kana motokari yapinda munjodzi ( airbags), mishina inoderedza kana kuwedzera kudziya kana kutonhorera mukati memotokari (air-conditioner parts) netwumwewo twumapazi twunadiwa mudzimotokari.
Russia neIran dziri pasi pezvirango zvehupfumi zveAmerica asi kutengeswa kwe motokari netwumapazi twemotokari hazvisi pasi pezvirango izvi.
Kutengwa kwedzimotokorai kubva kune dzimwe nyika hakusi pasi pezvirango izvo.
Kunyangwe zvakadaro, Iran haina kuzombotenga motokari kubva kune dzimwe nyika kubva muna 2018, mushure mekunge America yamuba muzvisungo zvine chekuita nesimba renuclear pakati peIran nenyika dzine simba dzepasi rose, pedzezvo kwava kutema Iran nezvirango pane zvemafuta emishina nedzinmotokari uyewo pane zvemabhanga.
Nyika dzekumavirira dzakamira kutengesera midziyo nezviwanikwa zvadzo kuRussia mushure mekunge yapinda zvine hisimba repfuti muUkraine.
Mumakore achangodarika Iran yanga ichitengesera Russia mapazi edzimotokari anoita anopomodza kupisa kweinjini dzemotokari painenge ichifamba (radiators), uye zvinota kuti motokari igone kutakura zvinhu isingarerekere kurutivi yakarembera (suspension systems) kuIraq, Syria neVenezuela.
Iran neRussia dzakava nehukama hwepedyo mumakore achangodarika, zvikuru mushure mekunge nzvimbo imwe chete inogadzira simba renuclear yaburitswa pamasayisayi emadandemutande ichiwana rubatsiro kubva kuRussia.
Ichitaura yakazvimiririra nemusi weChipiri, Iran yakati yaita basa rekuti pave nenhaurirano pamusoro pehondo iri muUkraine.
vaHossein Amir Abdollahian gurukota rinoona nezvekudyidzana kwe Iran nedzimwe nyika, vachitaura gurukota rezvekunze kweIreland, vakati, "Kusvikira pari nhasi ndakatura mashoko kubva gurukota rezvekudyidzana nedzimwe nyika reku Ukraine achienda kune gurukota rinoita basa rimwe chetero rekuRussia."
Vakati Iran inotsigira basa rinounza mhinduro kuburikidzana nekutaurirana kwakanaka pakati penyika dzakasiyana kuti kuti pane nekudzoredzaniswa kwerugare nekugadzikana.
Abdollahian havana kuzotsanangura zvavaireva, asi vakati Iran "haiwirirane nehondo nekubviswa kwe vanhu kubva mumisha nedzimba dzavo zviri kuitika muUkraine," nedzimwe nzvimbo dzakaita seYemen, the nyika nzvimbo dzemuPalestine nekuAfghanistan.
Kushandisa Nzira Dzakawanda, Maonero Matsva, Zvoshandiswa Pamanyorerwo Enhau Dzeku Middle East
Muzvare Natalia Sancha vakagara aine maonero ekuti vatapi venhau vanofanirwa kushanda nekuonera pamwe nevamwe pakutapa nhau.
Kana vabuda kunotora nhau, vanotaura nevabiyavo vanenge vachishanda panyaya imwe chete naye vachivabvunza pamusoro pemaonero avanoita nyaya iyi.
Chikamu chezvizvi chinobva pachishuvo chekutapa nhau pamusoro penyaya dzisina anonyora pamusoro padzo, asiwo semutapi wenhau wechidzimayi vanoshanda mudunhu rinotongwa nevanhurume, vanoti she kushanda vanhu vachibatsirana nekutsigira vanhukadzi vavanoshanda navo zvimwe zvagara zvakakosha kuita.
Mutapi wenhau uyu, ane makore makumi mana nemaviri, anoti, "Mushure mekutaura nevatore venhau vechirume nevechikadzi, ndakachizoona kuti vanhukadzi vne maonero mamwe chete, nekuti tinosangana nezvinhu zvakafanana patinenge tichitapa nhau.".
Nzira iyi yekushanda pamwe chete nevamwe yakazobuda pachena muna 2020 apo mumwe munhu anodhinda nekutengesa mabhuku yakabvunza Sanchez kuti aingada here kunyora bhuku pamusoro peSyria.
Akabva apawo zano raive nani.
Anoti, ' Ndakamuudza kuti rungano rwakanyorwa nevatori venhau vechidzimayi pamusoro pedunhu iri rose rwaizove nemutsindo wakasiyana.
Ndingadayi ndakanyora bhuku iri ndiri ndoga ndimene, asi haraizove nechirevo chimwe chete sezvakabuda ndarinyora nevabiyangu."
Sancha akaberekerwa nekukura kuAndalusia kuchamhembe kweSpain, asi ndokuzopedza makore guymi nemana ari mudunhu reMiddle East achinyora nhau dzehondo muIraq, Syria neYemen, achinyora nhau dzacho ari kuEgypt, Lebanon Tunisia.
Munguva ichangodarika anga achishanda nebazi rinoona nezvekufambiswa kwemashoko nekutaurirana reEuropean Union, mushure mekubva muBeirut nekuda kwezvikonzero zvine chekuita nehutano hwake, mushure mekuputika kwemabhambhu akawanda panguva imwechete akaitika muguta iri muna2020.
Sancha akaudza VOA kuti, "Madzimayi anezvaanoona nekusangana nazvo zvakasiyana nekuti taiseinda kunzvimbo idzo vanhurume vataishanda navo vakange vasina kujaira kuendako.
Kwete nekuti takangwara kuvadarika, asi nekuti nzvimbo zhinjisa dzedunhu iri dziri pasi pechitsika dzechiArab, chinamato chechiMuslim uye zvinhu zvose zvinotsaurwa, kusanwa nekuonekwa maringe nekuti zvinobatsira vanhurume here zvisingatarisewo rutivi rwevanhukadzi."
Akazotizve kuva nevatapi venhau vechidzimayi kunemutsindo mukuru.
Kuri kunzi ndazviisa pachinzvimbo chemuverengi wenhau, ndingada chose kuti munhukadzi andiudze nyaya nekuti inenge ichibata vanhu vese vemunzvimbo yakaitikira nyaya, zvichireve kuti unozove nenyaye inotarisa nekuratidza zviri kuitika nemativi oset.
Pakunyora bhuku rake, Sancha akabatana nemamwe madzimayi anonyora nhau pamusoro peMiddle East, kuti pave nemaonero akasiyana siyana kubva kuvatapi venhau vekune dzimwe nyika neavo vari zvizvarwa zvemudunhu iri.
Zvakazobuda mubaa rekushandira pamwechete nevamwe kwemakore akapotsa aita maviri, ibhuku rinonzi Mabara Kune Vose (Bullets for All) iro rakanyorwa mumutauro wechiSpanish munaKubvumbi.
Asanchez akati, " Mubhuku iri, tinotaura nyaya imwe chete asi tichishandisa manzwi akasiyana siyana ayo anomiririra madzimayi ose emudunhu iri."
Rungano rwega rwega rwunopa maonero emunhukadzi sedungamunhu pakunyora nhau pamusoro penguva dzinokosha dzenhorondo yenzvimbo nevanhu vageremo, kusanganisira uwa kwehurumende dzinotonga nedemo, kuratidzira pamusoro pezvisina kumira zvakanaka kunoitwa nevanhu vazhinji uyewo nehondo.
Bhuku iri rinoongororawo kusanwa nekushungurudzwa kwevanhukadzi mumahofisi anonyorerwa nhau uye kana vari pabasa vachitapa nhau munzvimbo dzakasiyana siyana.
Kubatanidza Hukama
Maya Gebeiily anoti kunzwisisa mutauro netsika dzevanhu kunobatsira zvikuru mukuunza budiriro mudunhu.
Mutapi mukuru wenhau anomiririra Reuters muLebanon, Syria neJordan ndiye mumwe weavo vane zvavakanyora mubhuku iri.
Akati pane zvakawanda zvekutaura nekuratidza takamira pamaonero evatapi venhau vechidzimayi vakabatwa pfungwa nemaonero nemadzimayi avaisangana navo apo vayitapa nhau.
Gebeily uyo vabereki vake vari vekuLebanon akatanga basa rake rekutapa nhau muna2013 ari pane rimwe dandemutande rezvenhau riri muBeirut, kuLebanon.
Akachitanga kunyorera nhau dzake sangano renhau rinonzi Agence France-Presse asati tanga kushandira Reuters.
Gebeily akati nhaka yekuti mwana wekuLebanon akazvarirwa nekukurira muAmerica kwakamubatsira kuti anzwisise dunhu iri nenzira iri nani izvowo zvakazoshandura nekuveza manyorero aanoita nhau.
Kuziva mutauro unoshandiswa nevagari vemunzvimbo yaunoshandira pairi chikamu chakakosha panyaya iyi yese.
Akati, 'Kana uchibvunza mibvunzo gurukota rehurumende kana munhu akabviswa kunzvimbo kwaaigara kana munhu anorwira kodzero dzevanhu, chinhu chakanyanya kukosha kuti ndiye munhu anooneka semunhu akavimbika. Kana uchigona kutaura mutauro wavo wobva wavaita kuti vasununguke kubva muchitanga, zvinoshandira zvinhu zvose.
Zvinokupa mukana wakaisvonakisa"
Kunze kwekuenda kuIraq nekuLebanon, Gebeily uyo ava nemakore ekuzvarwa makumi matatu, akaenda kuSyria kunonyora nhau pamusoro pehondo yekurwisana nechikwata chechigandanga cheIslamic State (IS).
Akati '"Ndakawana mukana mukuru kwazvo kuti ndigone kupinda mukati mevanhu munzvimbo dzavagere ndisina muturikiri kana munhu anondirongera kuti ndigamuchirike izvo zvinoveza nekukwenenzvera mabudiro anozoita nhau idzi."
Khabat Abbas mutapi wenhau aneropa rekuSyria neKurdistan maari,akasimbisawo kukosha kwezvizvi.
Achitaura ari kuQamishli, muSyria, akaudza VOA, "Kuziva mutauro netsika dzevanhu kunovapa kugadzikana kuti vasununguke kwutaura newe vachiburitsa zviri mavari."
Ruzivo nehuchenjeri uhwu hwakabatsira apo Abbas, uyo ane makore makumi matatu nemana ainge ari pabasa rekutapa nhau pamwechete naSancha munaKurume wa2021.
Vakaenda kukune imwe kamba yaichengetwa vanhu vanenge vasungwa yaitungamirirwa nevanhu verudzi rwechiKurd kumaodzanyemba akadziva kumavirira emuSyria vakabvunza mibvunzo kumagandanga echidzimayi anofambidzana neIS, vachinyora nhau dzaizobuda mubepanhau reEl Pais.
Ndiri kuQamishli [kumaodzanyemba akadziva kumabvazuva ekuSyria], ndakasangana nevatapi venhau vaviri vekuBritain, vavo andishanda navo zvakanaka, vakange vagumbuka mushure mekunge Shamima Begum nemamwe madzimayi pakamba iyi vakaramba kutaura navo, akadaro Sancha achitauta pamusoro pemumwe mudzimayi wechidiki akabva kumusha kwake kuBritain aine makore gumi nemashanu kuti ave nhengo yeIS.
Sancha akati, "Gwevedzi ravo rakavarongera kutaura nevakadzi ava aiva munhurume, asi vakaramba kutaura nevatapi venhau ava, uye nekuti magandangakadzi aya vanokakatira kurutivi zvachose uye havataure nevanhurume.
Asi ndakagona kugara pasi ndikataura naShamima nemamwe madzimayi, avo vakapindura mibvunzo yedu nenzira inoyemurika tiri mumatende avo mavanogara."
Akatzve Abbas akaita chikamu ckikuru mukuita kuti madzimayi aya abvume kutaura navo.
Zvisina kuita kunge Sancha and Gebeily, Abbas akakurira mudundu rinosemwa rinogara rudzi rwemaKurd muSyria, umo makange musina chinhu chinonzi kutapa nhau kusvikira pakazotanga hondo mu2011.
Vanhuwo zvavo mudunhu medu vakange vajaira kuona vanhukadzi vachitora zvombo kuti vanorwa uye vakange vasina kujaira kuona munhukadzi akabata chinotora mifananidzo ari mumigwagwa arikumberi kwezvirikuitika, Abbas akadaro.
"Zvakatora kuzvipira kuzhinji kuti ndipwise mhuri yangu nevanhu vemunzvimbo yedu kuti ndinogona kana kutokunda vanhurume vandinoshanda navo."
Kutapa nhau kwakamukwezva nekuti nyaya nerungano rwemuMiddle East rwunositaugwa nevatapi venhau vanhurume, vari vekunedzimwe nyika nezvizvarwa zvemo.
Rungano urwu harwusati rwashanduka bodo nekuda kwaizvozvo, asi kana madzimayi anotapa nhau vari zvizvarwa zvemo nevekunedzimwe nyika vakawana muka chaiwo wekuti vataure nyayayezviri kuitika muMiddle East, rungano urwu rwunoshanduka rwozoshandurawo maonerwo anoitwa dunhu rino nevamwe vanhu, Abbas akadaro.
Sancha anofungawo kuti madzimayi ari mune zvekutapwa kwenhau vane mutsindo pamusoro pekuti zvinhu zvinoonekwa sei mudunhu iri, zvinosanganisira kuvhiringikana kupfungwa nezvinzwo zvinobata munhu mushure mekunge apfuura nenguva yekurwadziswa nekutyiswa kukuru uye zvazvinoita muhutano hwemunhukadzi, zvichibatawo nyaya dzakaita sekumbunyikidzwa nedoro.
Akati, "Tinotaura pamusoro penyaya dzese idzo vanhurume vasingawanzotaura nezvadzo.
Mukuru Wemauto Emu Iran Anoti Israel Iri Kuzvicherera Guva Rayo
Zvirikuitwa neIsrael zviri kusika mamiriro ezvinhu ekuti ichazviparadza, izvi zvakataurwa nemukuru wemasoja emuIran eRevolutionary Guards nemusi weChishanu pagungano rinonzi Jerusalem Rally apo bhomba rinopfurwa sebara rakagadzirwa munyika umu rinonzi Kheibar Buster rakaratidzwa kune veruzhinji.
Nhepfenyuro yezvivhitivhiti yehurumende yakati mamiriyoni evanhu vemuIran vakaenda kumisangano ekurangarira zuva reQuds, zita rechiArabic rinoreva kuti Jerusalem, mukufora kwakange kuchiitwa munyika yese.
Nhepfenyuro iyi yakaratidza mureza weIsrael uchipiswa uye nemapoka evanhu munyika yese vachideedzera pamwechete mashoko ezvematongerwo nenzira yairatidza kuti vakaudzwa zvekuita vachiti, "Rufu kuAmerica, Rufu kuIsrael".
Mutungamiriri Mukurukuru weIran Ayatollah Ali Khamenei mumashoko avo akaburitswa pazvivhitivhiti vakati kuratidzira pamusoro pekuvenga Israel nekuituka kwairatidza kuti vanhu vekuPalestine vakaramba kuwirirana kwezinyekenyeke nekudya kwese kwakaitwa nevakuru venyika dzechiArab nenyika yeIsrael.
Kukwikwidza Israel ndihwo hwaro hwezvinotendwa neIran, iyo inotsigira mapoka echipanduki nehugandanga emuPalestine neLebanon ayo anoramba zvachose kuti pave nerugare nekudyidzana nenyika yeIsrael, iyo isingagamuchirwe zvachose neIran kuti kune nyika inonzi Israel.
Vachitaura nechi Arabic kuvanhu vekuPalestine nevamwe vagari vemunyika dzechiAraba vaKhamenei vakati, "Zvakaitika muPalestine mumakore achangopfuura zvinodzima nekushaisa basa hurongwa hwese hwebvuma nekakuzeza kudyidzana nemuvengi wechiZion kana kuti Israel nekuti hapana hurongwa pamusoro pePalestine hwunogona kuitwa pasina kana kuti paine zvinokwikwidza maonero nezvido zvevaridzi venyika iyi.
Khamenei vakati naizvozvo kuwirirana kwese kwekuti pave nerugare semhiko dzakaitwa kuOslo muna 1993, mhinduro inobva pakugamuchira kuti pane nyika mbiri kuti zviunze he two-state solution to kuti zvipedze hondo iri pakati peIsrael nePalestine, uye hurongwa hwakaitwa neaimbove mutungamiriri weAmerica va Donald Trump hwakange kwapihwa zita rekuti Kuwirirana Kukuru Kwemakore Zana Achangodarika "hauna basa zvachose".
Mutungamiri weIran, vaEbrahim Raisi, vakuru vemauto emuIran nevakuru murumende vakange vari pamagungano aya uko vanhu vakatenderwa kufora mumigwagwa, zvichiitika kekutanga kubva pakapararira denda redzihwamupengo recoronavirus makore maviri apfuura.
Magungano eZuva reJerusalem anoitwa gore rega rega mukuratidza rutsigiro kuvanhu vemuePalestine, avo vanoda kuti chikamu chakadziva kumabvazuva e Jerusalem kana kuti East Jerusalem chive chinonzi ndicho chinemahofisi ehurumende nekuva gutu guru munzvimbo dzakapambwa neIsrael kubva muhondo yegore ra1967 war, paChishanu chekupedzesera mumwedzi wekutsanya wemaMuslim weRamadan.
Achitaura kune vakange vauya kuzoratidzira muTehran mukuru wemauto eRevolutionary Guards commander Hossein Salami, akaudza Israel kuti, "Regai mabasa enyu ehutsinye nechinya. Munonyatsoziva kuti tiri vanhu vane zvavanogona kuita tiri tega uye zvatinogona kuita kuti ppanenge paitwa zvatisingade".
Kutsiva kwedu kunorwadza.
Muri kuzvicherera guva renyu.
Hatizokusiyeyi muchiita zvamunoda.
Munoziva kutondidarika kuti chii chichakuwirayi kana mukaenderera mberi nehurongwa hwenyu hwakashata.
Mauto emuIran akapika kuti aizotsiva zvine hukasha huzhinji kurwiswa kwese kungaitwe nenIsrael, iyo inosigunun'una pamusoro pehurongwa hwe Iran hwekugadzira simba rinobva panuclear.
Iran inotiwo hwurongwa uhwu nndehwe mabasa erugare, hauzati hwuri hwehondo.
Israel, iyo inonzi nenyika yechi Islam iyi kuti haiko zvachose, inosigara ichivimbisa kurwisa nesimba rechiuto nyika yeIran kana nhaurirano pakati peIran nenyika dzinesimba dzepasi rose dzikakonewa kumisa zvirikuitwa neIran zvekugadzira mabhombu erudzi rwenuclear.
Iran inoti zvainoda kuita nenuclear ndezverugare nerunyararo.
Muna Kukadzi, nyika iyi yechiIslami yakaratidza kune nyika dzose bhambhu raro rinopfurwa sebara rinonzi "Kheibar Buster" iro rinogona kufamba mumhepo makiromita chiuru nemazana mana nemakumi mashanu, kana kuti mamaira mazana mapfumbamwe.
Iran, iyo ine humwe hwehurongwa hwakakura dzimwe dzose hwenuclear mudunhu remuMiddle East, inoti mabhambu ayo anofamba muchadenga anogona kufamba makiromita zviuri zviviri kana kuti mamaira chiuru nemazana maviri, uye anogona kusvika kumakamba kune kunezvombo zvemuvengi wayo mukuru, Israel uyewo neeAmerica mudunhu rese iri.
Kheibar anotaura pamusoro penzvimbo inehunyoro nezvitubu zvemvura mugwenga zvaive zvevaJudah vemakare kare aive munyika yevaArab mudunhu reHijaz iyo yakasvikirwa zvechisimba ikabvutwa nevarwi vechiMuslim mumakore ekuma600 AD.
Iran inoona hwurongwa hwayo hwekugadzira mabhambhu anopfurwa semabara aya, senzira yakakosha yekumisa nekudzivisa zvingadakuitwa neUnited States, Israel nevamwe vavengi, uye inoramba kurayira kwenyika dzekumavirira kuri Iran imise hurongwa hwayo.
Mugore richangopfuura, Iran neUnited States dzakapinda munhaurirano kuViennadziine vanyai pakati dzaimbomiswa nekuramwa kuedza kumutsiridza kuwirirana pamusoro pezvenuclear kwegore ra2015 uko akange ari mutungamiriri we America panguva iyoyo vaDonald Trump aakazorega kuremekedza muna2018, uko Iran yakazotangawo kutyora muna2019.
Pasi pechibvumirano ichi chgore ra2015l, Iran yakabvuma kuderedza hwurongwa hwayo hwekugadzira nuclear, ichinzi inoderedzerwawo zvitarafu nezvirango pane zvekutenga nekutengeserana neAmerica.
Zvavakuita sekuti vava pedyo nekumutsiridza chibvumirano ichi muna Kurume, nhaurirano dzabva dzamiswa nekuda kwezvakazongotemwa neRussia kuti zvinofanirwa kuitwa uye kuti America yaizobvisa here mauto eIran anonzi Revolutionary Guards kuti vaiswe pakati pemasangano ekune dzimwe nyika anoita mabasa echigandanga.
Sezvo Vanhu VekuAmerica Vashoma Voenda Kukereke, Zvitoro Zvinotengesa Kofi Zvingazadze Mukaha Uyu Here?
Makereke nedzimwe nzvimbo dzekunamatira dzakagara dziine basa guru munezvekugarisana kwevanhu nezvematongorwo muhugaro hwekuAmerica. Asi vanhu vashomanana vava kuenda kushumiro, uye kuderera uku mudzikereke nedzimwe nzvimbo dzekunamatira dzavakusiya mukaha waiogona kungozadziswa koga nezvitoro zvinotengesa svutugadzike yerudzi rwekofi.
Asi vanhu vashomanana vava kuenda kushumiro, uye kuderera uku mudzikereke nedzimwe nzvimbo dzekunamatira dzavakusiya mukaha waiogona kungozadziswa koga nezvitoro zvinotengesa svutugadzike yerudzi rwekofi.
Munhorondo zhinji yeAmerica, kereke kana kuti zvaunga zvemakereke, zvakange zvakakosha zviita basa risina vamwe vakamboriita rekuunza kubatana nemidzi yehukama munzvimbo dzigere vanhu, kukurudzira kuti vagari vemunzvimbo vapinzwa muhurongwa hwunobata hupenyu hwavo uye nekuridzira vagri kuti kuti vave nechekuita mune zvematongerwo, anodaro Daniel Cox, mukuru we Survey Center on American Life nemunzveri mukuru weAmerican Enterprise Institute.
Zvakange zvisiri zvemasanga kana zverombo rakanaka kuti boka rairwira kodzero dzevagari vemuAmerica rakasimuka richibva mukereke, anodaroCox.
Uye unozoona kuti zvakatariswa mutsika nemagariro evanhu vakasiyana siyana, zvisineyi kuti hugaro hwevachena chete vari kumaruma here, mumisha yevapfumi mumadhorobha, kupi nekupi zvako, makereke munhorondo yevanhu, agara achikosha zvikurusa.
Cox anoti, 'Makereke nedzimwe nzvimbo dzekunamatira akaita basa kubatsira vanhu vanenge vatama vachibva kune dzimwe nyika kuti vakwane mutsika nemagariro matsva avanenge vapinda maari pavanosvika muAmerica."
Muna 1999, vanhu zvikamu makumi manomwe kubva muzana vemuAmerica vakati inhengo yekerek, mosque kana synagogue.
Pakazosvika 2020, huwandu uhwu hwakange hwaderera kusvika pavanhu zvikamu makumi mana nevanomwe kubva muzana. Imwe tsvakurudzo muna 2019 yakaona kuti vanhu vemuAmerica vatatu kubva mugumi ndivo voga vayienda kushumiro yechinamato yesvondo nesvondo.
Nzvimbo Dzechitatu Kusabatana kana kuva nenhengo yemakereke, ma mosques nema synagogue zvinoreva kuti vanhu vanenge vachirasikirwa neizvo zvinonzi nenyanzvi inoongorora magariro netsika dzemumadhorobha,Ray Oldenburg, akadaidza kuti "nzvimbo dzechitatu" nzvimbo dziendwa neveruzhinji dzinopa munhu chimwe chinhu chekuti chaasingapihwe kumba inova "nzvimbo yekutanga" nekubasa inova "nzvimbo yechipiri".
Oldenburg anoti nzvimbo dzechitatu idzi dzakakosha pakuunza hutano kumagariro anoita vanhu munzvimbo yavanenge vagere.
Tsvakurudzo yakaitwa muna 2021 nesangano rezvetsvakurudzo muAmerica re American Survey Center rakaona kuti nzvimbo dzinoitwa zvekutengesera vanhu dzakaita sezvitoro zvinotengesa svutugadzike dzinovaka kuvimbikana nekubatana munzvimbo dzinogara vanhu vemuAmerica, uye dzaigona kuzadza mukaha wakasiiwa nemakereke.
Kana uri munhu anosienda panzvimbo inotengeswa svutugadzike, mubuki wesvutugadzike anogona kunge ava kutoziva kuti unotenga rudzi ipi yacho, uye izvi zvinoita kuti munhu anzwe zvakanaka, anodaro anoona chiremba nezvehutano hwemanzwiro nekufunga kwevanhu, Dr. Maria Espinola, uyo ari muzvinafundo mubazi rinodzidzisa zvehutano hwepfungwa nehunhu nemaitiro evanhu reDepartment of Psychiatry and Behavioral Neuroscience paUniversity of Cincinnati College of Medicine.
Espinola anoti, "Zvinoita kuti munhu anzwe zvakanaka maari kana vanhu vakamuziva kuti ndiani, kuziva kuti vanhu vakakutarisira kuti usvike, kuziva kuti vanhu vane hanya newe, kuziva kuti unkowo kwaunoti ndekwangu, nekuti chishuvo chekuva nekunonzi nemunhu ndiko kwake kune nekwake vaanoyanana nekudyidzana navo chinhu chakakosha chinodiwa nesu tese zvaedu, uye zvakakosha kuti chazadzikiswa nenzira dzakasiya."
Saka nzvimbo dzakaita dzechitatu dzinotipa mukana wekuita izvi.
Munguva dzakadarika, makereke nedzimwe nzvimbo dzekunamatira, dzakange dziri idzo nzvombo dzechitatu kevanhu vazhinji vekuAmerica.
Muna 2019, zvikamu zvevanhu makuma matanhatu nevanomwe kubva muzana yevanhu vakataurwa navo mutsvakurudzo vakati vane nzvimbo yechitatu ” iri chitoro chinotengeswa svutugadzike bhawa, nzvimbo inotengeswa chikafu chakabikwa, nzvimbo yeekutandararira ine maruva miti nesora rakachekererwa kana imwewo nzvimbo iri munzvimbo dzavagere dzavanogona kushanyira nguva nenguva..
Hwuwandu uhwu hwakadonha kusvika pavanhu zvikamu makumi mashanu nevatanhu kubva muzana izvo zvaigona kunge zvakonzereswa nedenda redzihwamupengo reCOVID-19.
Cox anoti, ' Zvatakaona ndezvekuti vanhu vane nzvimbo yechitatu vakange vaine hukama nekudyidyana munzvimbo dzavanogara. Vane mukana mukuru wekuti vane zvimwewo zvinhu zvavanogona kuita nevamwe munzvimbo idzodzo."
Vane mukana mukuru wekuti vane zvimwewo zvinhu zvavanogona kuita nevamwe munzvimbo idzodzo."
Vanonyanya kuvimba nevavakidzani vavo.
Pane zvakanaka zvakawanda zvekugarisana nevamwe kunobuda zvakabuda mukuva nenzvimbo yechitatu, uye kuvanhu vazhinji vekuAmerica, inzvimbo inotengeswa svutigadzike yekofi kana yetii"
Chakanakira nzvimbo dzesvutugadzike idzi ndechekuti dzinowakwa kwese kwese munyika yese, uye wese anenge achiida anogona kupfuura nepo paanenge adira nguva nengua.
Nzvimbo zhinji idzi dzinenge dzakavhura mazuva mazhinji esvondo rese.
Cox anoti kunyangwe kusangana kwechinguva chidoko nevamwe muuzvitoro zvesvutugadzike izvi kunowedzera pakuti munhu anzwe kuti ndine vekwangu nenzvimbo yandinogamuchirika.
Cox anoti, '' Ndinofunga kuti pane mukana wekuita zvakawanda, mukana wekuita zvakawanda usiri kuonekwa nekushandiswa."
Asi panyaya yekuti chii chinogona kuitwa, pane zvakawanda zvinogona kuitwa ipapo.
Ndinosipinda munzvimbo dzekuti chikwata chimwe chetecho chevanhu chinouya kuzotamba tsoro dze chess.
Kana kuti vane boka vega revanhu vakasiya mabasa nekukura.
Vakangosangana ndokutanga kuraura nekukurukura, vanike votowirirana.
Handizive imwe nzvimbo yavaigona kuenda, zvichida kukereke, asi vasingagoverane ruzivo nezviri kuitika, kukurudzirana, pamwe kuri kuti vane zvanoita vari pamwe chete.
Uye ndinofunga kuti izvi ndizvo zvinoita kuti nzvimbo dzesvutugadzike idzi dzive nemutsindo wakadai.
Chiri kushungurudza vakuru vemaguta ekuAmerica mushure medenda
Vakuru vemaguta emuAmerica varikunetsekana zvikuru nemusarirwa hwezvinetswa zvehutano hwepfungwa mushure medenda redzihwamupengo reCOVID-19, ndizvo zvakabuda mutsvakurudzo yenyika yose yakaitwa nevakuru vemaguta zana nemakumi maviri nematanhatu muzhizha ra2021.
Vakapinda mutsvakurudzo idzi vaitungamirira maguta ane vanhu vasiri pasi pezviuru makumi masere nevashanu.
Vakuru venzvimbo ava vachiri vakanangisa panyaya dzaisida kugadziriswa dzakaita sekuparwa kwemhosva nechisimba zvinosiya dzakuvadza vanhu, zvehupfumi nezvivakwa zvinoshandiswa neveruzhinji, asiwo vachiri kushushikana zvikuru nezvakasiiwa zvaitwa nedenda iri zvicharamba zvichinetsa vanhu kwenguva refu ichateverazvikuru seyi pane zvehutano hwepfungwa dzevanhu vanogara mumaguta avanotungamirira.
Hutano hwepfungwa ndicho chinhu chaive pamusoro pezvinhu zvese mupfungwa dzaMichael Udine apo akagadzwa kuva mutungamiriri weBroward County, iri muFlorida, muna Mbudzi wa2021.
Zvese zvaigoina kuva zvinhu zvainetsa ndednda risati rauya, zvakabva zvatowedzerwa nekuuya kwakaita denda, anodaro.
"Tisati tapinda mudenda paive nezvinhu zvakawanda, uye zvakange zvavakukosha mumeso emunhu wese panyaya yehutano hwepfungwa dzevanhu vemazera ose zvawo.
Uye ndinofunga kuti denda rakabva rawedzera moto panyaya idzodzi dzoseu."
Sangano rinoona nezvekudzivirirwa kwezvirwere nekupararira kwazvo re Center for Disease Control and Prevention rinoti hachisi chinhu chiinoshamisa kuti kuputika kukuru kwematenda kuve nezvinetswa zvakunosiya muhutano hwepfungwa dzevanhu. Sangano iri rinotiwo kuwedzera kwekushushikana nezvirwere zvinokonzerswa nekusagadzikana kwepfungwa pakati pevanhu vakuru kwakawedzera munguva yedenda iri.
Dwenda iri rakakanganisawo hutano hwepfungwa nemanzwiro endangariro echikamu chimwe chete kubva muzvitatu zvevechidiki vekuAmerica.
Chiremba anoona nezvepfungwa mudunhu reMaryland, Mary Karapetian Alvord, akaudza VOA mwedzi wakapera kuti, "Zvatichangobva mukuona kunongova kushushikana kwepfungwa uku kwekuti hakwaigona kubva kwashungurudza pfungwa dzevechidiki meltdown, nekuti pakave neshandu zhinji uye kuomerwa nekujairirana nekuyambukira munzira itsva dzekurarama nadzo.
Takaonawo kusurikirwa nekutsimbirirwa muzvinzwo zvepfungwa kwakanyaya"
David Glick, muzvinafundo wezvematongerwo paBoston University uye ari mumwe wevaviri vakanyora tsakurudzo pausoro pevakuru vemaguta iyi inonzi 2021 Menino Survey of Mayors, akati, "Denda iri richangotanga, vakuru vemaguta vakange vakanangisana nekufambiswa kwebasa remazuva ose remumaguta avo, kusakwana kwemari yakatemerwa mabasa akasiyana siyana,uye nenjodzi yaigona kuunzwa nedenda kunemabhizimisi madiki.
Zvimwe zvezvinetso izvi zvichiripo, asi chatakanyanya kuona muna 2021 zvaive zvinoshungurudza zvinozoitika mumakore anouya zvicharamba zvichishungurudza vagari, Glick anodaro.
"Zvinetswa pamusoro pekuiswa kwevanhu mumapoka anokwikwidzana pamaonero panyaya yemishonga yekudzivirira denda uye nekungoti vanhu vari kusundwa kusvikira kumawere pakuti chii chavanogona kutakura muprungwa dzavo, uye hapasisina kunetsekana nezvekushandiswa kwemari muguta, kupunda kwemari kana kumisa humwe hurongwa uyewo zvimwe zvinhu zvakaita saizvozvi izvo zvaigona kunge zvaive zviri zvinhu zvaikosheswa mupfungwa pakatanga denda iri."
Chikamu chinodarika chepakati nepakati chevatungamiriri vemaguta ava chinosvika makumi mashanu nezviviri kubva muzana zvichiri kunetsekana "nemusairirwa wemadambudziko muhutano hwepfungwa nezvinotyisa zvinoramba zvirimupfungwa nendangariro," zvinodaro zvakanyorwa mune zvakabuda mutsvakurudzo.
Pamusoro pazvo chikamu chimwe chete kubva muzvitatu chevatungamiriri vemaguta aya, kana kuti zvikamu makumi matatu nevanomwe kubva muzana vainetsekana nekurasikirwa nenguva yekudzidza kune vvediki..
Izvi zvinotevera hutano hwepfungwa nezvinotyisa zvinosarira mupfungwa nendandangariro mushure mekunge munhu asangana netsaona inotyisa, uye hazvinganzi izvi zvinhu zvakatsaurwa kubva pane zvimwe zvinhu zvinoda kutariswa, anodaro Glick.
"Chikamu chezvinofanirwa kuitwa zvichitangira panjodzi yekuti mabhizimisi anogona kunyura zvachose uye nekuti vanhu vanogona kurwara zvichizobatawo zvimwe zvinetswa zvinobva pamatambudziko ariko aya, asi zvichizooonekwa kwapera makore akati kuti.
Uye kusakirwa nenguva yekudzidza pakati pevadzidzi, vanotya kuti izvi zvicharamba zvichitika kwemakore nemakore akawanda mune ramangwana. Zvakaoma chose kuti izvi zvigadziriswe."
Maringe netsvakurudzo iyi, zvimwe zvinhu zviri pamusoro pazvinhu zvishungurudza vatungamiriri vemaguta ekuAmerica, zvinosanganisira kusachengetedzeka pane zvemari pakati pevagari vanotambira mari shomanana, avo vane huwandu hunesvika pazvikamu makumi matatu nezvitatu kubva muzana, kunyura kwemabhizimisi madoko izvo zvakaonekwa kuti zvinotora chinzvimbo che zvikamu makumi maviri nezvipfumbamwe kubva muzana uyewo nekuwedzera kuparwa mhosva nehugeven'a izvo zvakatora zvikamu makumi maviri nezvitanhatu kubva muzana.
Zvikamu zvinomwe kubva muzana zvoga zvavatungamiriri vemaguta ava ndivo vanoshushikana nenyaya dzekuti vanhu vanenge voita mabasa avo vari kure nenzvimbo dzekushandira vachishandisa mapotonjere nemadandemutande uye zvakaipa zvinozobuda pazviri mushure memakore akati kuti apo vagare vachange votama vachienda kunogara mune mamwe maguta.
Mari yekushandisa inosvika mabhiriyoni mazana matatu nemakumi mashanu yakabva kuhurongwa hwekuyambutsa maguta nehurunmende dzemumatunhu ari parumananzombe inonzi American Rescue Plan yaigona kubatsira vatungamiriri vemaguta kuti vavagadzirise zvimwe zvezvinetswa zvavo.
Tsvakurudzo iyi yakaonawo zvakare kuti zvikamu makumi manimwe nezvisere zvevatungamiriri vemaguta zvine ruvimbo rwekuti mari iyi ichavatendera kuti vaunze shanduko inobatsira.
Glick anoti, "Zvatiri kuona ndezvekuti vatungamiriri vakawanda vemaguta vari kushandisa mari iyi pane zvunhu zvavanofunga kuti zvinesimba rekuburitsa shanduko uye kuti zvichaunza shanduko huru mumaguta avo vasinganzwe kugombedzerwa kana kunzwa kufanira kuvhara maburi nemakomba pamari isiri kukwana kuita basa remuguta kuti guta rirambe richishanda semazuva ose uye riine magetsi."
Vechidiki vokwikwidzana nevatana zvinotyisa kekutanga mumakore gumi pamusika unopa vanhu pekugara muAmerica
Kuwana imba yekugara rinogona kuva dambudziko kune vechidiki achangopedza zvidzidzo zvake pavanenge votanga kushanda, avo vari kusangana nekumhanyidzirirana mukuwana pekugara kusati kwaitika mumakore gumi apfuura, kuri kupindirwawo nekukwikwidzwa kusingatarisirwe kubva kune vakazvarwa kuma 1980 zvichienda mberi, neavo vane makore ari pakati pemakumi maviri nemana nemakumi mana, zvichitobatawo avo vari muchikwata chevava nemakore makumi mashanu nemanomwe neanoraudzira.
Pane vakazvarwa mumakore ekuma 1990 zvichienda mberi vavakutangawo mhuri dzavo vanofanirwa kunge vachibva mudzimba dzekubhadhara mari yekugara mumba mwedzi nemwedzi vachivawo nedzimba dzavo vegani, asi nekuda kwekunetsa kwezvinoshandiswa pakuvaka, izvi zvakatombomiswa kunzvimbo dzakawanda.
Saka chaunoona ndechekuti vaya vakazvarwa muna 2000 zvichienda mberi vari kuramba vachigara mudzimba dzekubhadhara mwedzi nemwedzi, anodaro Doug Ressler, mukru anoona nezveruzivo rwekufambiswa kwebasa pa Yardi-Matrix, kambani inoongorora nekuita tsvakurudzo pane zvekutengeswa kwenvzimbo dzekuvaka mabhizimisi nedzimba dzekugara.
Izvi hazvisi zve vaya vakabarwa kuma 1980 zvichienda mberi, uye hazvisi zvezera riya rinonzi Generation Z revanhu vari pasi pemakore makumi maviri nemana,tiri kuonawo vechikuru vachipinda mumutsetse wekutsvaga pekugara mudzimba dzemuturidzanwa wemumaguta.
Huwandu hwavo hwekushandisa dzimba dzavanobhadhara mari yekugara mwedzi nemwedzi hwanga huchiwanda mumakore mashanu apfuura."
Ressler anoti pane zvikonzero zvakasiyana siyana zviri kuita kuti vanhu vati kureyi vasarudze kushandisa dzimba dzavanobhadhara mari yekugara mwedzi nemwedzi.
Vakagara mumba kwenguva yakareba uye vavakuda kuderedza mari yavanoshandisa kuti ingova imwe chete isingashunduke mwedzi nemwedzi, anodaro Ressler.
"Vanoda kugara mukamusha kevhanhu vari panzvimbo imwe chete , zvakaita semusha unogara vakwegura vakasiya mabasa nedzimwe nzvimbo dzakadaro dzinoita kuti vanzwe kuti vari pakati pevamwe vavanodyidzana nekushamwaridzana navo sevanhu,"
Musangano wemakambani anotengesa dzimba nekupa vanhu dzimba dzekugara vachibhadhara mwedzi nemwe ye National Association of Realtors (NAR) unoti mari inodiwa yekubhadhara dzimba dziri muzvivakwa zvemituridzanwa yakakwira nezvikamu gumi kubva muzana muna Gunyana 2021 zvichienzaniswa nenguva imwe cheteyo gore rakapera.
Musika wedu uri kubhebha.
Hatisati tambowuona uchipisa kudai mumakore gumi adarika, anodaro Gay Cororaton, nyanzvi munezveupfumi uye ari mukuru anoona nezvedzimba netsvakurudzo muNAR.
"Kuwedzera kwemari yekubhadhara pekugara mwedzi nemwedzi tichitarisa zvinoitika mugore roga roga kuri pakati pezvikamu zvitatu nezvishanu kubva muzana. asi ikezvino takakuona mari yekubhadharira imba mwedzi nemwedzi ichikwira nezvikamu gumi nechimwe kubva muzana, saka zviri pachena kuti zvavakuitika zavnynya kukwira kudarika zvaisiitika makore akadarika."
Vanhu vanogara mudzimba dzekubhadhara mwedzi nemwedzi vari panguva yakaoma nekuda kwedenda reCOVID-19 iro rakakanganisa kugadzirwa nekufambiswa kwezvinhu zvinoda kutengwa nevanhu mukurarama kwavo, izvo zvakanonotsa kuvakwa kwedzimba muUnited States.
Pachinzvimbo chekuti zvinhu zvinodiwa kushandiswa zvainge zvichiwanikwa muzvitoro kwemwedzi mitanhatu zvisingashaikwe pakuvaka dzimba dzemhuri imwe neimwe, muna Ndira zvekuvakisa zvakange zvowanikwa kwemwedzi miviri chete.
Kushaikwa kwedzimba kunoreva kuti vanhu vakazvarwa kuma 1990 vava kuva nenguva yakaoma kuti vatenge dzimba dzevanhu vasati vava nevana, iyo yaive tsika yaitevedzerwa munguva yakapfuura.
Chikamu chese chezvekuvaka chakagariswa pasi nekukanganiswa kwakaitika mumakambani anogadzira zvinhu zvekushandisa uye kuzofambiswa kwazvo kuti zviwanikwe nevanozvida, anodaro Cororaton.
"Zvinhu zvafanirwa kutakurwa nezvikepe zvakange zvisiri kusvika, mutengo wematanda akagadzirirwa kuti avakiswe dzimba wakange uchikwira, kugadzirwa kwezvinhu kwakabva kwaderera, vashandi vakange vasingakwanise kuuya kumabasa, saka kwakazove nekushaikwa zvinobata mikova nemafafitera nemomwe midziyo inoiswa panovakwa imba.
Naizvozvo yaive nyaya yekushaikwa kwezvinhu"
Cororaton anoti zvinhu zvekuvakisa zvakazonyanya kushaikwa nekuti mari zhinji yakange yoiswa mumakambani anovaka dzimba nekuti ndizvo zvaibhadhara, apawo vanhu vakange vatove nedzimba nechekare vakange votsvaga dzimba dzechipiri.
Nekuda kwedenda kwakazove nevanoda kutenga dzimba dzepiri, nedzimba dzekunogara panguva yavanenge vakazorora.
Itsika yekuti dzimba dzekunogara vanhu vari pazororo dzaitora zvikamu zvishanu kubva muzana yedzimba dzose dzaitengwa nekutengeswaanodaro.
"Tichangopinda muzhizha wegore rino dzimba idzi dzakakwira kusvika pazvikamu zvisere kubva muzana .
Saka naizvozvo zvakare kuwanda kwevanhu vaida kutenga dzimba asi pasina kuenzana pakati pevanoda kutenga dzimba nedzimba dzacho dziri kutengeswa kwakaita kuti mitengo yedzimba ikwire, zvikaita kuti dzive dzisiri nyore kuti atenge."
Nzvimbo dzine nzvimbo dzirikupisa nekufarirwa nevanhu ike zvino dziri kumavirira nekuchemhembe.
Vanhu vari kuda dzimba dzekugara vari kutamira kuDallas nekuHouston mudunhu reTexas, zvhichiteverwa ne Atlanta kudunhu reGeorgia, kozotiwo New York; Los Angeles; Austin, Texas; Phoenix, Arizona; neWashington mudunhu reD.C., sekutaurwa kwazvakaitwa neNAR.
Cororaton anotarisira kuti gore rininouya rinenge riri nani zvishoma asi kushaikwa kwedzimba kuchaenderera mberi kwemakore akati kuti kumberi uko.
Munoziva zvaisitaurwa makare kuti vanhu vaibva mudzimba dzekubhadhara mwedzi nemwedzi tichipinda mune dzavo, gakava iroro ravakushanduka, anodaro Ressler.
"Nzvimbo yaizipa yaive yevaya musika wekutengesa dzimba uchange uchiunza pundutso nekubhadhara vakazvagwa mumakore ekuma 1980, asi ava vavakutorerwa chinzvimbo chavo veya vakazvagwa muma 1990 vanonzi maGeneration Z, asi vaya vekuma 1980 vari kugara nguva yakarebesa mudzimba dzekubhadharira mwedzi nemwedzi saka maGeneration Z apindawo mudariro, uye kwozoitawo chikwata chevatana vakazvagwa kuma 1940 kusvika 1965.
Zvazvinoreva ndezvekuti pava nemusika wezvekutengeswa kwedzimba dzekubhadhara mwedzi nemwedzi ucharamba uchikura."
Kurambidzwa Kwekufamba Kwevanhu Kuri kumisa here kukura kwemasojaari mumiviri yevana kuchengetedza nekurwira hutano hwavo?
Dzimwe nyanzvi dzezvehutano dzaratidza kushushikana zvikuru kuti matanho akatorwa ekudzivirira kupararira kwedenda reCovid-19 zvakaita sekufukidza muromo nejira uye kudzidza kwevana vari kudzimba vachishandisa mapotonjere kunogona kunge kwava kuderedza simba nehuwandu hwemasoja ari mumiviri yevana kuti arwise zvirwere zvinogona kuvabata nekuti izvi zvose zvavakuita kuti vana vasabatwe nezvirwere zvinongosibata vana vechidiki pakukura kwavo.
Pane zvikonzero zvakawanda zvekuti titende kuti vana vanofanirwa kuregwa vachisangana nezvirwere kuitira kuti masoja emumiviri yavo arambe akasimba achiita mabasa akawanda asingajairirwe nezvirwere, kuitira kuti kana vakasangana nechirwere chinenjodzi huru vane zviri mumasoja avo zvinogona kukurumidza kuyambukira kune chirwere ichi zvigomisidzana nacho zvichirwira vana ava anodaro Sara Sawyer, muzvinafundo munezvekunzvera kushanda nekukura kunoita twumamapazi twuri muropa yemumiviri yevanhu twunoita mitezo yavo ikure uye ichirwisana nezvirwere pa University of Colorado Boulder.
Pavanozvagwa vana vari panjodzi yezvirwere vanowana masoja anodzivirira hutano hwavo kubva kuzvirwere mumukaka wanaamai vavo, zvinova ndizvo zvinovaxhengetedza kusvikira miviri yavo yava kugona kusikawo masoja anovadzivirira kubva kuzvirwere.
Haichisi chinhu chinongoitika nemasanga kuti vana vanotanga kuisa zvinhu mukanwa kubva panguva yanongokwanisa kufambisa maoko avo vachisimudza zvinhu.
"Vanoita zvinhu izvi nekuti vanenge vachiri kuona kuti munharaunda yavari inechi uye vachivaka simba remauto emumiviri yavo. Ndizvo zvinoitika mukukura nekushanduka kunoita vanhu nemhuka kuti vagone kurarama maringe neshanduko iri kuitiia munharauda dzavanenge vachigara madziri" Sawyer anodaro.
Ipapa vanenge vachitoita kuti miviri yavo isangane nehumwe hutachiona, izvi zvichizoita kuti neimwe nzira inoenzanisira miviri iyi igone kuva nemasoja anprwisana nezvoirwere.
Saka, vamwe vanogona kuzoti zvirwere zvevana vadiki, zvakaita sedzihwa nemudumbu, zvinovaka masoja anotidzivirira kuitira kuti kana zvimwe zvhinhu zvine njodzi zvikazouya, tinenge takagadzirira uye hatizonyanye kurwara nekuda kwezvinhu izvi zvine njodzi.
Kunyangwe denda redzihwamupengo iri risati ravapo, humbowo hwakabuda mukuongorora nzira dzinopararira nadzo zvirwere hwaiita sekuratidza kuti vana vari munyika dzakabudirira kudarika dzimwe, uko kuno nyanyoshandiswa sipo dzekugezesa maoko nemishonga inouraya hutachiona hwemumaoko, vanogona kuva nemasoja emumuviri asina kukura nekusimba zvichienzaniswa nevana vari munyika dzichiri kubudirira, avo vanosangana nehutachiona hunokonzera zvirwere, twumbuyu, matenda nezkusagadzikana kwehutano.
Izvi zvinoita kuti vana vari munyika vakabudirira kudarika dzimwe vave panjodzi yekubata zvirwere zvinobva pakuti miviri yavo inenge isisagone kuzvivakira masoja anodzivirira hutrano hwavo, zvichienderana nezvinodaidzwa zvichinzi "fungidziro inoshandiswa patsvakurudzo dzezvehutsanana."
Fungidziro inoshandiswa patsvakurudzo dzezvehutsana a iyi ine vanhu vanoyiona nenzira dzakasiyana siyana pasina kuwirirana nekuti zvinofungidzirwa kuti kusangana kwatinoita nehutachiona hunokonzeresa zvirwere hachisiri chinhu chimwe choga chinokonzeresa zvirwere, anodaro Cody Warren, hutachiona hunokonzera zvirwere nekuongorora mashandiro anoita masoja emumuviri pakudzivirira zvirwere, uyo ari kuita zvimwe zvidzidzo zvapamusoro munyaya idzi ari paUniversity of Colorado Boulder.
Zvizhinji izvi zvinobva panhodzera dzezvatinowana kubva kuvabereki vedu, zvatinodya uye nharaunda dzatinogara madziri.
Izviwo zvinoumba mashandiro anozoita miviri yedu pakuzvidzivirira kubva kune zvirwere. Iyi inyaya ine mativi mazhinji chose zvatisingagone kungotsanangura nekuti tawana zviputiro zvemachira zvemhino nemiromo kuti tisafeme mhepo ine hutachona.
Pane zvimwewo zvinhu zvinopinda munyaya iyi.
Warren, the father of three young children, says spending lots of time outdoors is one way to balance the negatives of isolation.
Warren anoti, "Kusangana kwatinoita nehutachiona huri munharaunda kunobatsira nekudziodzisa masoja emumuviri yedu. Masoja emumuviri yedu anodzidziswa mashandiro aanofanirwa kuita kuburikidza nechikafu chatinodya, icho chinenge chiine twuhutachiona machiri."
"Naizvizvo, kunyangwe zvichiita nekuti takakandirwa pasi zvishomanani, ndinofunga kuti masoja emumuviri yedu achamuruka agosimba pakare."
Anoti, "Pane zvimwe zvinhu izvo vabereki vanogona kuita kuti vasimudzire nekusimbisa masoja anodzivirira miviri kubva pazvirwere panguva dzekunge paputika matenda anopararira nekukurumidza achiuraya vanhu. Chimwe chezvhinhu zvakanyanyokosha kuita kuona kuti wagara uchiwana mishonga yekudzivirira zvirwere nenguva dzaunofanirwa kunge waiwana.
Warren anoti, " Iyi ndiye yedzimwe nzira dzakaisvonaka dzekudzidzisa basa kumasoja emumiviri yedu kuti anoshanda seyi basa rawo."
Asi zvakanyanyawo kukosha kuona kuti vana vedu vari kudya chikafu chakanaka chinovaka muviri uye nekuona kuti vane nzira dzavanadzo dzekubvisa zvingavashungurudze mupfungwa nendangariro.
Zvakaonekwa nekunyorwa kuti kuva nezvekudya zvakanaka, kugara munharaunda isina kushungurudzwa kwepfungwa zvinogona kuva nezvakanaka zvazvinoita kumasoja anochengetedza nekurwira miviri yedu kubva kuzvirwere.
Panongonzi nevanoona nezvekutano hweruzhinji zviputiro zvemhino nemuromo hazvisisina basa, -Sawyer anofunga kuti kuburitsa pachena zvinhu zvakanaka zvinobva pakusiyana nezviputiro zvemhino nemuromo zvinogona kudzikamisa hana dzevabereki vanoshungurudzika kuti vana vavo vanogona kurwara.
Zvichida, tinofanirwa kuti tiite nhaurirano pajikerere neveruzhinji pamusoro pezvikonzero zvekuti sei tichifanirwa kuchibvisa zviputiro zvemhino nemiromo, kana zvichiri kushandiswa muzvikoro, tobva tadzokera hedu kutsika dzedu dzamazuva ose ezvatinoita nezvirwere zvevana zvisina njodzi yakanyanya kuhutano hwavo, anodaro.
Zvakanakira zvirwere zvevana vadiki ndezvekuti zvinobatsira kuvaka dende remamoga chaiwo yemasoja emumuviri anorwira vana kubva pazvirwere nehutachiona hutsva hunogona kungofuma hwavako.
US Inowedzera chinyararire hurebu hwenguva ingagara vapoteri asi ichigadzirira kuvarambidza kupotera
Hurumende yavaBiden yatanga kudzinga zvizvarwa zvekuCuba nekuNicaragua ichavaendesa kuMexico ichishandisa masimba anezvekuita nekurwisana nedenda zvichibva zvashaisa vauyi ava mukana wekuti vatsvake hupoteri, ichibva yawedzera kushandisa kwayiri kuita mutemo uyu asi apa ichitaura pachena kuti yava kuda kupeta mutemo uyu, vakuru vehurumende vakadaro nemusi weChitatu.
U.S. yakaita chibvumirano neMexico kuti idzinge zvizvarwa zana zvekuCuban nezvimwe makumi maviri zvekuNicaragua pazuva rega rega kubva panzvimbo nhatu, dzinoti: San Diego; El Paso, Texas; neRio Grande Valley, kuTexas, zvichienderana nezvakataurwa nemumwe mukuru weku U.S. anonyatsoziva zvirikuitika pabasa iri.
Kudzingwa uku kwakatanga musi wa27 Kubvumbi uye kuchapera musi wa27 Chivabvu, mukuru uyu akaudza Associated Press achiti aizviita izvi pachibvumirano chekuti zita rake harazotaurwe nekuti chibvumirano ichi hachisati chashambadzirwa kune veruzvinji.
Izvi zvirikuitwa pasi pemutemo wehutano hweveruzhinji unonzi Title 42 authority, wanga uchishandiswa kudzinga zvizvarwa zvekunedzimwe nyika nezvikonzero zvekudzivirira kuapararira kwedenda reCOVID-19. Mutemo uyu, Title 42, uri kupera simba rekushanda musi wa23 Chivabvu, kunje kwekuti mutongi wemhosva apindira achishandisa masimba ake.
U.S. neMexico zvakawirirana kuti pave nekudzingwa kwakaganhurwa kwezvizvarwa zvekuCuba nekuNicaragua, zvichibva kumukuru mukuru wekuMexico akataura paine kuwirirana kwekuti zita rake harizivikanwe nekuti havatenderwe kutaura nezvenyaya iyi pajikerere zvichinzwikwa neveruzhinji.
Izvi zvakakonzereswa nekuwanda kkukuru kwevapoteri kubva kunyika mbiri idzi vachipinda mumiganhu yeU.S.
Mexico yakatarisawo nyaya yekuti hurumende yeU.S. yakange yavhura zvakare muCuba hofisi yekupa mapepa anotendera vanhu vekunwe dzimwe nyika kupinda muAmerica, mukuru yu akadaro.
Mexico yakange yatangawo kupa mapepa ekupinda munyika kuzvizvarwa zvekuCuba.
Mumwewo mukuru wekuMexico, uyowo asingatenderwe kutaura zvirikuitika pajikerer, akasimbisawo kuti zvizvarwa zana zvekuCuba ne zvizvarwa makumi maviri zveku Nicaragua vakange vachidzingwa kubva kuSan Diego pasi pemutemo unonzi Title 42.
Bazi remuAmerica rinoona nezvekuchengetedzwa kwemukati menyika reDepartment of Homeland Security harina kudaira kuchikumbiro chekuti ritaurewo pamusoiro penyaya iyi.
Kusvikira svondo rakapera, Mexico yakabvuma kutambira zvizvarwa zvekuGuatemala, Honduras neEl Salvador pamwe chete nezvizvarwa zvekuMexico ichishandisa masimba emutemo weTitle 42.
Zvizvarwa zvekune dzimwe nyika zviri pasiwo peTitle 42 asi kudhura kwebasa iri, hukama hwakakanganisika nedzimwenyika kunobva vapoteri ava nezvimwewo zvinoita kuti zvizvarwa izvi zvidzoserwe kunyika dzadzo kwadzakabva.
Chinhu chiri pedo nekusaitika zvachose kuti U.S. idzosere vauyi vekuCuba kana kuNicaragua nekuda kwehukama husina kunaka pakati peU.S. nehurumende dzenyika mbiri idzi.
Izvi zvasiya hurumende yavaBiden iine dambudziko sezvo vanhu vakawanda vari kutsvaga nzvimbo yekugara ine rudekero muUnited States.
Zvizvarwa zvekuCuba zvakadziviswa kuti zvisapinde nevakuru vekuUS. kanokwana zviuru makumi matatu nezviviri pamuganhu nenyika yeMexico munaKurume, huwandu uhwu hwuchiwedzerwa zvakapetwa kaviri huwandu hwemunaKukadzi, uye zvakapetwa rushanu huwandu hwemunaGumiguru, sekutaurwa kwazvakaitwa nebazi rinoona nezvemapindiro anoita vanhu nezvinhu uye nezvekuchengetedzwa kwemiganhu yemuAmerica rinonzi U.S. Customs and Border Protection. anhu yeU.S.
Nicaragua yakarerutsa kupinda kwevanhu vanobva kuCuba muna Mbudzi, zvichibva zvaita kuti zvive nyore kuvanhu vekuCuba kuti vavafambe nemugwagwa kwete mumvura kuti vasvike kumug
Vazhinji vanopinda muU.S. vari kana pedyo neYuma, mu Arizona, nepaDel Rio, kuTexas.
Zvizvarwa zvekuNicaragua zvakadziviswa kupinda muU.S.runokwana zviuru gumi nezvitanhatu muna Kurume, zvichiwedzera zvakapetwa ruviri huawndu hwemuna Nyamavhuvhu.
Ruzhinji rwezvizvarwa izvi runopinda nekuSouth Texas.
Kubvisa mutemo unonzi Title 42 kwakonera kukakatirana pamaonero sezvo pava pedo nenguva yesarudzo dzinoitwa pakati nepakati penguva yebato riri kutonga, zvichitobatawo musangano wavaBiden, unonzi Democratic Party, paine kushushikana kwekuti US haina kugadzirira kuwedzerwa kwekupinda kwevanhu vanobva kune dzimwe nyika vari kutsvaga hupoteri.
Vakuru vakadzivisa vauyi vekune dzimwe nyika Authorities kanodarika zviuru mazana maviri nemakumi maviri nerimwe munaKurume, hwuwamdu wakandisisa zvisati zvamboitika mumakore makumi maviri nemaviri.
Muzinda we White House neHomeland Security Department vakabuda pachena vachitsigira zvakaitwa ne bazi rinoona nezvekudzivirirwa nekuparareira kwezvirwere reCenters for Disease Control and Prevention rekumisa mutemo wekudzivisa kupinda kwezvizvarwa zvekune dzimwe nyika nekuti pakange pasisina chikonzero chaicho chakati tsvikiti chekuti mutemo uyu uramba uchishandiswa pasi pechengeteedza hutano hweveruzhinji.
Asi tsika yekudzinga zvizvarwa zvekuCuba nekuNicaragua haienderane nezvinotaurwa nehurumende kune veruzhinji kuti yavakupeta kushandisa masimba ekudzivirira kutapukira kwedendamupengo ichigadzirira musi wa23 Chivabvu apo mutemo uyu uri kutarisirwa kupedza kuva nesima.
U.S. yakadzinga vanhu vanoda kupinda vanoda kuzogaramo kanodarika miriyoni nemazana masere pasi pemutemo unonzi Title 42 kubva munaKurume 2020, ichibva yatsikirira pasi kodzero dzevanhu vanotsaga hupoteri pasi putemo wemuU.S. uye nezvibvumirano zvakaitwa neUS nedzimwe nyika.
Vapototeri havasi pasi pemitemo inoona nezvekupinda nekubuda kwevanhu vekune dzimwe nyika, zvinosanganisirawo kodzero yekutsvaga hupoteri kubva pakushungurudzwa kumusha kwavo.
Mumapepa ayaipawo divi rayo mumatare edzimhosva, hurumende yakati yakatanga kutarisa mapepa evanhu vakuru vaida kupinda muAmerica vachibva kuCentral America pasi pemutemo wezvekupinda munyika kwezvizvarwa zvinobva kune dzimwe nyika mushure memashoko akaturwa neCDC musi wa1 Kubvumbi.
Asi mutongi wematare edzimhosva mudunhu reLouisiana akatonga svondo rakapera kuti CDC yaisagona kutanga kupeta mutemo weTitle 42 asi iwo uchiri kushana.
Mutongi wedare reU.S. District Robert Summerhays vakatsoropodza zvikuru zvakaitwa neCDC, akati aozogona kuti mutemo unonzi Title 42 urambe uchishanda musi was 23 Cchivabvu wadarika.
Dare rakapa musi was 13 Cchivabvu kuti mativi ari kukwikwidzana munyaya iyi ature nemashoko emuromo zvikonzero zvinotsigira divi ravo.
Marisa Limon, mukuru anoona nezverwira kodzero nekuronga mafambisirwo ebasa pasangano rinonzi Hope Border Institute, akati vamiririri vanorwira kodzero dzevanhu vakatanga kuziva said advocates began nezvekudzinga kwezvizvarwa zvekuCuba nekuNicaragua kubva kuEl Paso nemusi weMuvhuro uye kwava kuzosimbisa nevakuru veUS kuti hurongwa hutsva uhwu ndewe chokwadi.
Limon akati hurumende iri "kukokota musaririrwa wese kubva muTitle 42" mutemo uyu usati wapera simba rawo.
Akati "zvinochangamutsa" asi zvinoenderana nezvirikuedzwa nehurumende kuti dzimwe nyika dziri kumavirira dziriite basa radzowo rekugamuchira vanhu vari kutiza misha yavo kune dzimwe nyiaka.
Mexico Inoshandura nzvimbo ine kamba yevapoteri; Zvizvarwa zveku Haiti zvinoerekana zvava pamuganhu wenyika
Vakuru vekuMexico vakati neChipiri kuti vakange vabvisa kamba yevapoteri yakange yangonyuka mubindu rekutandarira muguta re Reynosa iro riri pamuganhu wenyika iyi, ndokubvisa vanhu vangasvike zviuru zviviri vari zvizvarwa zvekuCentral America neHaiti kune mumwe musasa uri muguta iri, riri pamuganhu ennyika yeAmerica rakatarisana neguta reMcAllen, kuTexas.
Musasa uyu wevapoteri vazhinji vavo vachibva kuGuatemala, El Salvador, Honduras and Haiti wakanyuka mushure mekunge vakuru vekuU.S., vachipa zvikonzero zvedendamupengo, vakashandisa mutemo wezvehutano uyo unorambidza vanhu vekune dzimwe nyika kuti vatsage hupoteri muAmerica.
Asangano remu Mexico rinoona nezvekupinda nekubuda kwevanhu munyika reNational Immigration Institute rakati zvizvarwa zvekune dzimwe nyika idzi vakatorwa panguva dzepakati pehusiku musi weMuvhuro kune mumwe musasa unehutsanana nekudya kuri nani.
Asi nemusi weMuvhuro, vanhu mune guta riri pamuganhu reNuevo Laredo, vakati mazana ezvizvarwa zvekune dzimwe nyika, vazhinji vachibva kuHaiti, vakaita mudungwe vakananga muguta iri, iro rakatarisana which neguta reAmerica rinonzi Laredo riri muTexas.
Chipatata pata ichi chinenge chakatanga mushure mekunge U.S. yatanga kupa mapepa ehupoteri iri muguta iri.
Bhishopu wekereke yeRoman Catholic muguta reNuevo Laredo neMuvhuro vakati misasa vezvizvarwa zvekunze zvakange zvakawandirwa zvimwe zvizvarwa zvekune dzimwe nyika dzichitorara kunze kwematende.
Bhishopu Enrique Sanchez Martanez vakati zvizvarwa izvi zvakatanga kuita mudungwe zvichipinda muNuevo Laredo mkupera kwaKubvumbi, kunyangwe hazvo guta iri risinganyanyofarirwe nevanhu vekune dzimwe nyika, chimwe chikonzero chiri chekuti rinotongwa neboka rezvigeven'a rekumaodzanyemba kwakadziva kumabvazuva enyika uko zvinogadzira nekutengesa zvenodhaka nezvinokora kunze kwemutemo.
Izvi zvitsva kwatiri nekuti ino ndiyo nzvimbo yekupedzeseresa yavangada kuuya kwairi, nekuda kwemamiriro akaita muganhu wenyika yedu, guta redu, zvinoita kuti risaite kuti zvizvarwa zvekunze zvigadzikane mariri, vakadaro Bhishopu ava.
"Asi nekuti America yazarura gonhi kune vari kutsvaga hupoteri , zvizvarwa zvekunze izvi zvakauya muhuwandu hwazvo zviri mumapoka."
Marvin Ajic, mukuru wemusasa unochengeta vanhu unonzi, Casa Nazareth, akati musi 16 Kubvumbi vakuru veku Mexico vakaudza vmasangano anoita zvemisasa kune vapoteri kuti United States yaizozanga zvakare kutarisa zvikumbiro zvekutsvaga hupoteri nechikonzero chekunzwira ngoni kuvanhu vari vari kutambura.
U.S. yakange yatanga kutendera vanhu vakawanda kuti vapinde munyika, zvikuru sei vanhu vabvezera vekuCentral America, ichigadzirira kubviswa kwemutemo unonzi Title 42 ”mutemo wakavambwa munguva dzedendamupengo unorambidza zvizvarwa zvekune dzimwe nyika mukana wekupinda mu U.S. dzichitsvaga hupoteri.
Asi mutongi wedare mudunhu reLouisiana akatonga kuti hurumende yakange isingagone kutanga kupeta mutemo uyu musi wekupera basa rawo usati wasvika.
Vakuru vezvekupinda nekubuda munyika yeMexico vakaronga kushanda nevanopa misasa kune vasina pekugara, uye hurongwa hwazovapo ndewekutumira vaya vakange vagara nguva yakarebesa pasina kunyatsoongorora kuti ndiani, zvichireva kuti ani naani zvake, akadaro Ajic.
Izvi ndizvo zvakakwezva zvimwe zvizvarwa zvekune dzime nyika, kusanganisira zveku Haitiu.
Muna Chikunguru, guhwa rakafana neriri rakakonzera chipata pata chevapoteri vaisvika kuzviuru gumi nevashanu, vazhinji vavo vari vekuHaiti vakananga kumuganhu uri kuTexas, uko vakazvikoisa musasa wavo pasi pezambuko rerwizi.
Vakuru veku U.S. vakatanga kudzorera vanhu vekuHaiti vazhinjisa kumusha asi ichitenderawo zviuru kuti zvirambe zviri muU.S.
Ajic akayambira kuti zvizvarwa zvekune dzimwe nyika dzisauye kumuganhu wenyika, achiti zvine njodzi.
NeMuvhuro bazi rezvekupinda nekubuda kwevanhu muMexico, reNational Immigration Institute rakati parizvino mugore rino, rakange ranyurura zvitunha gumi nezvipfumbamwe kubva murwizi rwunonzi Rio Grande, ruchizivikanwawo nekunzi Rio Bravo.
Mutemo mutsva wemuUS Unotendera kuwedzerwa kwemvumo yekushanda kuvanhu vasiri vagari vemunyika iyi
Bazi rinoona nezvekupinda, kubuda nekugara mu U.S. re U.S. Citizenship and Immigration Services (USCIS) rakatura mashoko neChipiri ekuti rakange rawedzera nemazuva mazana matatu nemakumi matanhatu pasina kuongorora kuti munhu anokedzera here atsamaba anotendera vanhu kushanda muAmerica kuvanhu vese vakanyorera kuti vapihwe mvumo ipo paine dambudziko rekuti basa rekugadzirisa tsamba dzemvumo idzi rasarira kumashure saka pane mapepa akawanda asati atariswa.
Chiziviso chitsva ichi chiri kuwedzera pane mamwe mazuva zana nemakumi masere ekuwedzera akaziviswa neUSCIS miunaMbudzi.
Zviri kutarisirwa kudzivirira zvizvarwa zvekune dzimwe nyika zvinosvika zviuru mazana maviri nemakumi matanhatu kuti zvisarasikirwe netsamba dzinozvitendera kushanda muAmerica kwemwedzi gumi nemisere inotevera.
Bazi iri rakati izvi zvinozoripawonguva yakawedzerwa yekuti rigone kupedzisa kugadzirisa mapepa evanhu vakanyorera avo vachakamirira vari pamutsetse.
Kuwedzerwa kwenguva uku kuchatanga kusha neChitatu , kuchitarisirwa kudzikisa nekudzikamisa kuita basa kwevashandi vemuAmerica uye nekubatsira vachakamirira tsamba dzinovabvumuidza kushanda vakatowana mabasa uye vachitoshanda muU.S.
USCIS ndiro bazi rine basa rekutarisa mapepa evanhu vekune dzimwe nyika vanopinda nekubuda munyika.
Mumakore achangodarika bazi iri ranga richitatarika nekutarisa nebasa rakawandisa remapepa aifanirwa kunge akaitwa kare, izvo zvakazowedzerwa nedenda reCOVID-19 uye nekushomeka kwemari yakange yaiswa parutivi kuti ibatsire pabasa iri.
Muna Kubvumbi, Jaddou akaudza hurumende yeU.S. achibvunzwa nevamiririri veparamende yemuAmerica kuti USCIS yakange iine mapepa evanhu vaida kupinda muAmerica aisvika mamiriyoni masere nezviuru mazana mashanu asati atariswa , kusanganisira avo varikuda tsamba yekuti vanzi vava vagari vemuAmerica neavo varikuda kuti vanzi vava vagari vemunyika iyi vaine kodzero sedzezvizvarwa zvemo.
Akati huwandu hunodarika zviri pakati nepakati hwemapepa anoda kutariswa aya ari kutora nguva yakareba kudarika inositorwa nebazi iri painogadzirisa mapepa emutowo uyu.
Vanhu varikutsvaga hupoteri, zvizvarwa zvekune dzimwe nyika dziri kuda kushandura kuti dzive vanhu vanogara munyika zvachose vari pakati pevamwe vasati vava vagari vemunyika vari vaya vakakanganiswa nekuwedzerwa kuchangoitika kwenguva yekugadzirisa mapepa anotendera vanhu kushanda.
Bazi iri rakange rataura kuti nguva yekugadzirisa mapepa evari kutsvaga hupoteri vari kuda kuvandudza mapepa anovatendera kushanda yakawedzera kubva pamwedzi minomwe muna 2017 kusvika kumwedzi gumi nemumwe muna 2021.
Muna Kurume, USCIS yakazivisa hurongwa hwekuderedza huwandu hwemapepa asati atariswa, zvaisanganisira kuwedzerwa kwekukoshesa kugadzirisa kwemamwe mapepa ayo varidzi vawo vakange vakagadzirira mubhadhara mari yakawanda kuitira kuti mapepa avo agadziriswe nekukasira.
Zvichibva mune zvakataurwa neUSCIS, shanduko zhinji dzakaziviswa dzinongodzorera mikana yekusarudza yaivepo hurumende yaitungamirirwa vanaTrump isati yatanga kunonotsa nekuderedza mashandiro eUSCIS ekugazirisa mapepa uyewo denda reCOVID-19 risati raderedza mashandiro nezvekushandisa zvebazi iri.
Kwemakore akati kuti, USCIS yanga iri kumawere chaiko pane zvemari zvakaitadzisa kuti ipedzese basa remapepa anoda kutariswa nekukasira.
Denda reCOVID-19 rakawedzera matambudziko aya muna 2020, pamusoro pekumiswa kwekupa vanhu mabsa nedambudziko revanhu vaitora zororo kubva pabasa zvakawedzera pakushomeka kwevashandi nekuderedzwa kwekugona kuti basa riitwe.
USCIS yakati zve muna 2021, isati yambopora kubva pakukuvadzwa pane zvemari nekutadziswa kunyatsoita basa rayo, pakazongoerekana zvisingatarisirwe pava nekuwedzera kwemapepa emakambani ayikumbira mvumo yekupa mabasa kuvashandi, mamwe ari ekekutanga, mamwewo ari evaida kuti mvumo iyi iwedzerwezve, inonzi EAD zvinomiririra kuti Employment Authorization Document.
USCIS kubva kumakare yagara ichishanda nemari isingakwanire basa rainoita, nekuti mari inoshandiswa nebazi iri inobva kumari dzinobhadharwa nevanhu vane mapepa arikuda kugadziriswa iyo yakangoramba yakamhara *pamri inosvika mabhiriyoni mashanu pagore kubva mugore ra2019.
Chirongwa chakaturwa neUS chinonzi "Kubatana kuitira" chimbori chii?
Mutungamiriri weUS mumazuva achangopfuura vakazivisa chirongwa chinonzi kubatana Kuitira Ukraine, kana kuti Uniting for Ukraine, chine donzvo rekubatanidza basa rose rekubatsira zvizvarwa zvose zveku Ukrainezvakatiza nyika yazvo uye zviri kutsvaga kuchengetedzwa nehupoteri mu United States.
Vakuru mumahofisi ehurumende yavaBiden vakati chirongwa ichi chitsva, icho chakatanga kushanda musi weMuvhuro, chichatsigira nzira dzemutemo dziripo kuitira avo vari kutiza chisimba chiri kushandiswa neRussia nekuda kwedambudziko riri kuitika pakati peRussia neUkraine crisis.
Bazi rehurumende yeU.S. rinoona nezvekuchengetedzwa kwemukati menyika reDepartment of Homeland Security (DHS) richaramba richipa zvekubatsira kuvanhu vekuUkraine, asi tichitsigirawo madzisahwira edu ekuEurope, avo vakatakura zvakawanda pamafudzi avo nekuda kwekupinda neganyavhu vehutsinye kweRussia munyika yeUkraine, Gurukota rezvekuchengetedzwa kwemukati kweAmerica kana kuti Homeland Security, Alejandro Mayorkas akaudza vatapi venhau musi wa21 Kubvumbi.
Chii chinonzi kubatana kuitira Ukraine?
CNN yakatura nhau dzekuti chirongwa ichi chinotendera zvizvarwa nevagari vemuU.S. kuti vatsigire vapoteri vekuUkraine vari muzvikwata zvakasiyana siyana maringe nekuti mapepa avo ekutenderwa kugara muAmerica anoti chii.
Nzvimbo yepamadandemutande epamatotonjere, yakazurukira vanhu nemasangano angade kutsigira, iri kugamuchira zvikumbiro zvekubatsira uye yakatogamuchira zvikumbiro zvinodarika zviuru zvina parizvino.
Ndiani anokodzera kupinda muchirongwa ichi? Zvizvarwa zvekuUkraine kana hama yepedyo yechizvarwa cheku Ukraine.
Vanofanirwa kunge vaine chizvarwa chemuU.S. chinovatsigira uye vange vachigara muUkraine kubva musi wa11 Kukadzi.
Chii chinodikanwa?
Vanofanirwa kutariswa kuti havana njodzi ine zvekuchengetedzeka kwenyika yavangaunze, zvichisanganisirawo kutariswa kuti minwe yavo haina kumbobata pakaparwa mhosva here, kutariswa zita nebazi riongorora kuparwa kwemhosva muAmerica reFBI uye kuongororwa kwezve kwavakakurira nezvavaita zvakare nekuongororwa hunhu, matauriro, inzwi senzira kuda kuziva kuti munhu akaita sei uyewo kugutsa zvinotarisirwa pane zvehutano zvakaita kunge munhu akawana mishonga inodzivirira zvirwere asati apinda mu U.S. here
Vanenge vapasiswa vanozotenderwa kuenda kuU.S., vagoiswa pachirongwa chekubatsirwa nezvinhu zvekuti vagone kurarama asi pasi pechirongwa chekuti munhu nemunhu anenge achitariswa kuti angabatsire sei vagogara muAmerica kwemakore maviri uye vachigona kunyorera matsamba anovagonesa kushanda.
Chinyorwa chakabva kuDHS chakati United States inokurudzira zvakasimba zvizvarwa zvekuUkraine zviri kutsvaga kupotera kuUnited States vasina kna kuti vasingakodzere kuwana matsamba anovatendera kupinda nekugara muAmerica kuti vaedze kupinda vachishandisa chirongwa che Kubatana Kuitira Ukraine chekuEurope.
Iyi ndiyo inenge iri nzira yackanyanyochengetedzeka ichishanda zvakanakisa yekutsvaga hupoteri hwechinguva muUnited States.
Ndiani anokodzera kutsigira nemari?
Zvizvarwa zvemuU.S. nevamwe vagari vagere zviri pamutemo muUnited States kana vakapinzwa pachirongwa chekukumisa kumanikidzwa kubuda muAmerica nechisimba kana kuti Deferred Enforced Departure, vari pasi pekuchengetedzwa kwechinguva nehurumende inodaidzwa kuti Temporary Protected Status, uyewo avo zvinofanirwa kuitwa kwavari maringe nekuburitswa muAmerica zvakambomiswa indaidzwa kuti Deferred Action, nezvimwewo zvirongwa zvakawanda.
Vaye vanotsigira nemari vachange vachitarisirwa kuti vape humboo hunoratidza kuti vanogona kutsigira nemari mupoteri paanenge achiri U.S.
Vanofanirwawo kunge vaonekwa kuti havana zvipomerwa pane zvekuchengetedzeka kwenyika nekuparwa kwemhosva kuti vachengetedze vapoteri pakubatwa zvisina kunaka kana kushandiswa nenzira isina mwero vachibatirirwa.
" Mukumbiri wekuUkraine anozogamuchira mvumo mushure mekunge zvinhu zvese zvaongororwa zvikapasiswa, zvinosanganisira kuti mutsigiri wemari ane goneso yekumubatsira apo anenge achigara muU.S.
Ndiani asingakodzere kupinda pachirongwa chekubatsirwa ichi?
Zvizvarwa zvekuUkraine zvagara zvitori muU.S. hazvikwane kugamuchira kubatsirwa pasi peKubatana Kuitira Ukraine.
Zvisineyi, vanogona kunyorera kupinzwa pachirongwa chevanhu vakachengetedzwa kwechinguva kana kuti Temporary Protected Status, inotova imwe nzira yekuwana rubatsiro panguva yekuomerwa iyo inotendera vanhu kuti vagare vachishanda muAmerica zviri pamutemo.
Koo chii chinoitwa kune avo vari kusvikira pamuganhu weU.S. neMexico?
Vachipa zvikonzero zvine chekuchengetedzeka kwevanhu, vakuru muhurumende yeU.S. vakurudzira zvizvarwa zvekuUkraine kuti zvisaende kuMexico zviine taririsiro yekupinda muUnited States.
Pamusoro pazvo, Bazi rinoona zvezvekupinda kwezvinhu nekuchengetedzwa kwemiganhu yenyika reU.S. Customs and Border Protection harina nzvimbo yekuti vange vachigara panguva yavanenge vachiongoroorwa pasi pechirongwa cheKubatana Kuitira Ukraine kuti vaoonekwe kuti vangatenderwa kupinda muAmerica here.
Kubva zvakaparurwa Kubatana Kuitira Ukraine neMuvhuro, zvizvarwa zveku Ukraine zvinosvika panzvimbo dzekupinda muU.S. zvisina mapepa ekutenderwa kupinda nekugara munyika kana imwe mvumo yazvakafanopihwa zvisati zvauya kuti zvipinde nekugara muUnited States pasi pechirongwa che Kubatana Kuitira Ukraine, zvicharambirwa mvumo yekupinda munyika zvigoudzwa kuti zvinyorere kuchirongwa ichi zvichikumbira mvumo.
Vakuru muhurumende yava Biden vane tariro yekuti izvi zvichadzikisa huwandu hwezvizvarwa zvekuUkraine zviri kutsvaga kubatsirwa pamiganhu yeUS.
Avo vari pamuganhu wenyika vanosungirwa kunyorera pasi pezviga zveKubatana Kuitira Ukraine, zvichireva kuti vanofanirwa kunge vatove nemunhu akakodzera anezenge achivabtsira nemari pakugara kwavo muUS kana sangano risiri rehurumende rakazvimirira roga rakazvipira kuvabatsira nemari vachigara muUS kwenguva inosvika makore maviri.
Uye vanofanirwa kunge vaine tsamba dzinoratidza kuti vakabaiwa mishonga inodzivirira zvirwere uye nekunge vakaongororwa nhorondo yavo nebazi rezvekuongora kutyorwa kwemutemo.
Hurumende yavaBiden yakazivisa chirongwa chekubatsira nezvemari ichi chinoitwa nevanhu kana masangano akazvimiririra seimwe nzira iyo U.S. inotarisira kuzadzikisa kuzvipira kwavaBiden kuti vagamuchire zvizvarwa zvekuUkraine zvinosvika zviuru zana zvakabviswa kumusha nekupinda kweRussia muUkraine neganyavhu remauto.
Kusvikira musi weChina, vanhu vangasvike mamiriyoni mashanu nezviuru mazana mana vakange vatiza muUkraine, sekuongororwa kwakaitwa huwandu uhwu neU.N.
Nhau: Rwanda Inofanirwa Kurerutsa Zvishwe Zvakaiswa PaSarudzo Dzenyika Dzemuna 2003
Muna 2003 Rwanda ichave nesarudzo dzenyika dzekutanga kubva zvapondwa zviuru nezviuru munyika iyi.
Zvakabuda muchinyorwa chitsva zvinoti hurumende yeRwanda inofanirwa kunyevenutsa kubata nechishwe kwayakaita zvinogona kuitwa neveruzhinji muhupenyu hwavo kana sarudzo idzi dzichizova nechiremera.
Pakava nekutura befu rekudzikama apo bato reRwandan Patriotic Front rakabvuta masimba ekutonga muRwanda muna 1994, zvichibva zvapedza kupondwa kwevanhu kwakasiya kwauraya zviuru zvisere zverudzi rwechiTutsi urwo rwunevanhu vashoma nevamwe verudzi rwechiHutu vakange vasinga wirirane nekupondwa kwemaTutsi.
Hurumende itsva yemauto iyi yakavimbisa kudzorera pakare kutonga kwegutsaruzvinji muRwanda kuburikidza nesarudza muna 2003.
Basa iri rakatanga muna Kurume gore rino, paine sarudzo dzemumatunhu.
Francois Grignon, mukuru anoona nezvekuongora muInternational Crisis Group, sangano rinonzvera nzira nemakwara anoitwa nawo basa rine muzinda waro muBrussels kuBelgium, anoti akagumburwa nesarudzo dzemumatunhu.
Grignon anoti basa iri rakange rakasungwa chishwe zvekuti hapana nhengo dzemapato anokwikwidza echokwadi akatenderwa kupinda musarudzo idzi.
Anoti iye, "Pakange paine kuongorora vanokwikwidza nekugadzirira sarudzo idzi, zvakange zvisingatendere vamwe vanhu vaida kukwikwidza vakange vasiri nhengo dzakange dzatenderwa nehurumende kuti dzikwikwidze, zvikuru sei pazvinzvimbo zvekutonga mumadhorobha nematunhu.
Kana gutsaruzhinji rinobva pakuwirirana ichireva kuti kuonesana panhaurirano dzakasiyana pamusoro pezvematongerwo dzinoitwa zuva rekusarudzo dzichiitwa nenzira yekuti panenge pasina kukwikwidzana kusvinu pakati penhengo dzemapato akasiyana , zvinenge zvichirevazve kuti hapana gutsaruzhinji."
Muchinyorwa chitsva chine zvakabuda mutsvakurudzo dzayakaita, chinonzi Gutsaruzhinji Rekubvumirana MuRwanda Yemushure Mekupondwa Kwemhomho Dzevanhu, kana kuti Consensual Democracy in Post Genocide Rwanda, musangano weInternational Crisis Group unokurudzira nyika dzepasi rose kuti dzisunde hurumende yeRwanda kuti isunungure nekutendera zviitikom nehurongwa hwezvematongerwo.
Chinyorwa ichi chinoti mauto ndiwo ane izwi rinonyanya kunzwikwa mune zvinoitika muhupenyu hweveruzhinji uye pane kutsoropodza kushoma kunoitwa zviri pachena pamusoro pehurumende, mungava munhezvekutapwa kwenhau kana kuti zvichibva kuvanhu vanokwikwidzana nehurumende mune zvematongerwo.
Hurumende yeRwanda inotiwo kutendera maonero akasiyana siyana pane zvematongerwo kunogona kuunza njodzi munyika ichiri kutatarika nekugamuchira nhorondo yayo yekudeurwa kweropa zhinji.
Asi Grignon anoti maonero asingawirirane neehurumende ari kungomanikidzirwa kuti aitwe neginin'ini munzvimbo dzakavanzikana kana kuti zvavakutoirwa kunze kwemiganhu yeRwanda.
Vanokwikwidzana nehurumende vanototiza vachibuda munyika kana kunobatana nezvikwata zvevapanduki zviri kunze kwenyika kana kuCongo uye hapana mukana wekutaura maonero akasiyana, anodaro.
"Hurongwa hwose hwakanaka hwanga huchiitwa nehurumende , kusanganisira kugadzirira nekurongedza hurongwa hwesarudzo dzenyika, emutungamiri wenyika neevamiririri vedare reparamende, muna 2003 - achange asina chiremera nekuti hange asina kuitwa mumamiriro ezvinhu aitendera kuti pave nekukwikwidza kune kuenzanisira kuti kuitike," anotaura achidaro.
Grignon anoti kuwedzerwa kukusununguka pakutaura zvinofungwa nevanhu kwaizosimbisawo basa reRwanda rekuyananisa vanhu nekuwedzera mikana yekuwumba ramangwana rine runyararo.
Anoti kupindira nekubatsira kwenyika dzepasi rese mumabasa ekuvandudza nekuvakazve nyika yeRwanda kunodzipa simba rekutaudza izvi pachena kuhurumende yeRwanda.
Rwanda Inogamuchira Kusungwa Kweaimbova Mukuru Wevapanduki
Gurukota rezvemutemo muRwanda vakati hurumende yavo iri kuafdzwa nekusungwa nemusi weMuvhuro kweaimbove mukuru wevapunduki achipomerwa mhosva you kuronga kupondwa kwevanhu vazhinjisa uye kutyora kodzero dzevanhu vekuRwanda nekuCongo muna 1994.
Vakuru vekuFrance vakasunga Callixte Mbarushimana, uyo akambove mukuru wechikwata chaive chevanhu verudzi rwechiHutu chaive nembiri yehun'an'a, chainzi Democratic Forces for the Liberation of Rwanda (FDLR).
Tharcisse Karugarama wakagamuchira zvakaitwa nevakuru vekuFrance kushandisa masimba echikumbiro chekuti akambove mutungamiriri wevapanduki uyu chero kunyika kwaanenge abatwa ari chakaiswa nehurumende yeRwanda nedare renyika zhinji dzepasi rose rinotonga nyaya dzehugeven'a.
Inhau dzakanaka idzi dzekuti Callixte Mbarushimana azosungwa nevanoona nezvemutemo vemuFrance.
Nhau dzakanaka nekuti, motsi, pakange paine chikumbiro chakaiswa kunyika dzese pamusoro pake kuti asungwe chakaiswa nehurumende yeRwanda nekuda kwepomerwa mhosva yekukonzeresa kupondwa kwevanhu vazhinjisa muRwanda muna 1994.
Karugarama akati dare redzimhosva iro rinemuzinda waro muHague, kuSwitzerland, rakaronga kusungwa kweuyu aimbove mukuru wevapanduki aifungidzirwa kuti akange akahwanda muFrance.
Chirangaridzo Chekupondwa Kwevanhu muRwanda
Dare renyika zhinji dzepasi rose rinoongorora kuparwa kwemhosva dzehugeven'a reInternational Criminal Court (ICC) rakaferefeta rega pamusoro pemamwe mabasa ake uye rikawana humbowo hwakakwana hunotsigira kupomerwa kwake mhosva dzehondo dzaakapara uye nemhosva dzehugeven'a pamusoro pevanhu dzakaparwa munyika yeDRC, naizvozvo vakatura chikumbiro chekusungwa kwake, icho vakuru vemuFrance vakazozadzikisa.
Dare iri rine muzinda waro muHague rakapomera Mbarushimana nevamwe vapanduki veFDLR kushandisa chisimba chaikuvadza vagariwo zvavo vakange vasina zvombo senzira yavo huru yekuedza kuti vawanire boka revavapanduki iri masimba ezvematongorwo enyika.
Zvichienderana nezvakaturwa ne ICC, "nekuda kwekuedza kuwana zvavaida nehukoronyera nechikiribidi zvakaitwa nevapanduki veFDLR, vanhu vakaurayiwa, vakabatwa chibharo, kumanikidzwa kuti vatize kwavaigara uye misha yakaparadzwa ikasiiwa rangova ivhu."
Karugarama akati Mbarushimana nemasoja ake evapanduki veFDLR vakaita chikamu chikuru mukuurayiwa kwevanhu vazhinji munyika muna 1994 apo zviuru zvemazana evanhu vakapondwa.
Tinotenda kuti, mumasvondo mashoma ari kutevera, mushure mekunge zvese zvinifanirwa kutevedzerwa pamutemo zvaitwa muFrance, achange achitamiswa kuenda ku The Hague kuNetherlands kuti anozvidavirira mhosva dzaari kupomerwa agochichiswa nemhosva dzehondo nemhosva dzekukuvadza nekuuraya vanhu dzaakaparwa munyika yeDRC.
Gurukota rezvemutemo iri rakatiwo Rwanda ichange ibatirana neInternational Criminal Courtmukuchuchiswa nekukurumidza kwaMbarushimana.
Makurukota Ezvekunze ekuBritain neFrance Vchakuchidzira Basa Rekuunza Runyararo MuDRC
Makurukota Ezvekunze ekuBritain neFrance ari kuenda kuDemocratic Republic of Congo neMuvhuro vachitanga kushana kwemazuva matatu kunyika ina dziri mudunhu risina kugadzikana reCentral Africa.
Rwendo rebasa uru rwuchange rwuchitungamirirwa negurukota rezvekunze kweBritain Jack Straw neanoita basa rimwechetero kuFrance Hubert Vedrine.
Vachange vachishanyira Democratic Republic of Congo, Rwanda, Burundi neUganda.
Chinangwa chavo chikuru kufemera hupenyu hutsva kubasa rekuunza runyararo kunyika yasakadzwa nehondo yeCongo.
Chikuru kuru, Britain neFrance dziri kuda kubviswa mauto ekunedzimwe nyika anotsigira hurumende DRC) nekuisiswa zvombo pasi kwevapanduki avo vanotonga chikamu chiri pakati nepakati chenyika uye ne nhaurirano dzerunyararo kuti dzipedze gakava nehondo.
Gurukota rezvekunze muBritain Straw akati rwendo rwebasa urwu rwaivawo nedonzvo guru rekuona kuti Congo haizove imwe nyika yakasakadzwa nehondo nevapunduki seAfghanistan.
Zuva remusi wa 11th Gunyana (apo nyika yeAmerica yakarwiswa nevanhu vakapfeka mabhomhu vanhu vazhinji vakaurayiwa zvivakwa zvikuru zvika wisirwa pasi) raita kuti zvikoshe zvikuru kuti titore matanhu nekukasira kuekugadzirisa nyika dzirikukonewa kana dzakatokonewa kukuzvotonga nenzira inounza runyararo nekugadzikana.
MuKinshasa, makurukota aya achasangana nemutungamiriri weCongo Joseph Kabila.
Akapinda pachigaro gore rakapera, mushure mekunge baba vake, President Laurent Kabila, apfurwa akafa nemumwe wechengetedzi vavo.
Vabva uku vachazoenda kuKigali kunota hurukuro nemutungamiriri weRwanda, President Paul Kagame, nemutungamiriri webato revapanduki reCongolese Democracy rebels, Adolphe Onusumba.
Makurukota aya achashanya kwenguva pfupi kuBurundi kuti vanokurukura nemutungamiriri wayo Pierre Buyoya pamusoro pehondo yekusawirirana kwezvizvarwa zvemo.
Kushanya uku kuchapeterwa kuUganda, umo kwarongwa misangano nemutungamirir wenyika Yoweri Museveni naJean-Pierre Bemba, uyo anotungamirira varwi veMovement for the Liberation of Congo.
UNICEF Inosunda kuti masoja evana vadiki aisiswe zvombo pasi mudunhu reAfrica rinonzi Great Lakes
Bazi rezvemubatanidzwa wentika dzepasi rose rinoona nezvevana rinonzi UNICEF, riri kusunda kuti masoja evana vadiki vaitwe kuti vaise zvombo pasi vasiyane nehupenyu hwechiuto mudunhu remuAfrica rinonzi Great Lakes, panguva iyo hurongwa hwekutsvaga runyararo hwava pazvidanho zvepamusoro.
Bazi iri rinoti mari yakatovepo yekubatsira vana ava kusiya zvechiuto vagovamba hupenyu hwavo patsva.
Mukuru weUNICEF anoona nezvekuchengetedzwa kwevana, Manuel Fontaine, anoti matanho ekutsvaga runyararo muUganda, the Democratic Republic of Congo neRwanda arikuita kuti zvigoneke kuburitsa vana vari pasi pemakore gumi nemasere kubva muzvikwata zvinorwa hondo.
"Tinotsinhidza kuti vana vari masoja vanofanirwa kusiiswa zvombo nekusiya hupenyu hwechiuto, kunyangwe munzvimbo dzine hondo. Hatifanirwe kumirira kuti pave nerunyararo kuti tibvisa vana muzvikwata zvevanhu vakapakata zvombo. Asi zviripachena kuti iyi ndiyo nguva yakanaka parizvino. Ine mamiriro akanaka anoita kuti zvive nyore kuti zvombo zviiswe pasi uye vana vasiye hupenyu hwechiuto," Fontaine akadaro.
Anoti parizvino pane vana vari muchiuto chiuru nemazana maviri muUganda, vari kurwa vari muvapanduki veThe Lord's Resistance Army.
Anoti pamakore gumi nemana akapfuurachikwata ichi chakatora vana vanodarika zviuru zana nechisimba, vakomana kuti vave varwi, uye vasikana kuti dzive nhapwa dzavo dzavanobata chibharo pavadira.
Sekutaurwa kwazvinoitwa neUNICEF, nyika yeDemocratic Republic of Congo ichiine vana zviuru gumi vakapinzwa muchiuto kuti varwe, ukuwo Rwanda ine vana vanosvika kuzviuru zviviri vari kuridza gidi muhondo. combat.
UNICEF inoti, kunyangwe hazvo vamwe vevana ava vasingabva vabata pfuti vachirwa muhondo, vanoiswa mukati menjodzi dzakawanda.
Vanoshandiswa savana mujibha, vachitakuriswa musengwa inorema, kana senhume kana vasvori vanenge vachifambisa mashoko nekuongorora zviri kuitika mudunhu rinenge riine muvengi.
Dzimwe nguva, vakomana, asi nyanye vasikana, vanoshandiswa senhapwa dzekufadza masoja makuru pane zvebonde.
Vanoiswa munjodzi yekukuvadzwa, chirwere cheshuramatongo nedzimwe njovhera.
Vasikana vanobata pamuviri, zvobva zvanyanya kuvagozhera kuti vazodzokera kuva nhengo yemumisha yavakatorwa nevapanduki.
Mushandi weUNICEF, Manuel Fontaine, anoti kuti vana vaisiswe zvombo nekusiya chiuto zvinotora nguva nemari.
Anoti chekutanga ndechekuti vana ava vanofanirwa vawanikwa kwavanenge vari, pedzezvo vozobviswa kubva mapoka ehurumende kana evapanduki mavanenge vari masoja.
Mushure mazvo, mari nezvimwe zvekushandisa zvinozodiwa kuvabatsira kuvaka huoenyu hwavo pakare.
Izvi zvinosanganisira kuvapa zvikoro, kudzidzira mabasa amaoko nekuti vabetserwa nezvehutano.
Havafanirwe kusemwa kana kunongedzerwa.
Zviri kuitika ndezvekuti vari kudzokera kumamisha kune vamwe vana vakawanda, vazhinji vavo vakakanganiswa nekuda kwehondo, kunyangwe hazvo vasina kuzotorwa kuitwa masoja.
Saka unenge uchiedza kuvaka zvinhu zvekushandisa, zvinogona kushandiswa nevana vose ava, akataura achidaro Fontaine.
Anoti, chakaipa ndechekuti, hapasati pava nemapazi ehurumende anofanirwa kunge aripo kuti aenderere nebasa iri pamberi nechimbi chimbi.
Anoti, ndicho chikonzero UNICEF iri kushingirira kuti pavakwe hwaro uhwu, kuitira kuti vana vagone kudzokera kumisha yavo vagotanga kurarama hupenyu hwamazuva ose zvakare sevamwe vana vezera ravo.
Vagari vekuGoma Vanetariro kuti kubuda kwevapanduki kuchaunza runyararo kudunhu rekumabvazuva reCongo
DRC inopomera vapanduki veM23 mhosva yekukanda mabhambu muRwanda
Hapana panowanikwa zvenhau pakavhurwa parizvino
Vapanduki veM23 vabuda kubva munzvimbo dzavakange vatora kumabvazuva eCongo
Tanzania inokumbira Uganda kubatsirwa kugadzirisa hukama hwayo neRwanda
Rwanda inopomera DRC mhosva yekuridzira pfuti dzayo mabara achiyambuka muganhu wenyika mbiri idzi
US iri kutsvaga mazano kubva kuvatungamiriri vepasi rose pamusoro pekurova Syria nemabhambu anopfurwa semabara
US iri kushushikana nekuuraya nekupadza kuri kuwedzera muDRC
bhanga renyika dzepasi rese reWorld Bank ne kambani inogadzira zvipfeko nemidziyo yekushandisa pamitambo yeNike vobatana pachiringwa chinonzi "Mutsindo Wemwanasikana" kana kuti 'The Girl Effect Initiative"
Chirongwa chevanasikana vachangoputudza che The Adolescent Girls Initiative chinobatana ne, Nike Foundation nehurumende dzenyika dzakasimukira nedzichiri kubusirira kuti dzipe masimba negoneso kuvasikana vari munyika dzisina kupfuma.
Chirongwa ichi, chava nemakore matatu chichiitwa, chiri kubatsira vanasikana vari muAsia, Africa nedunhu reMiddle East kuti vawane kudzidza nehumwe humhizha hwavanoda kuti vagone kuyambuira mukuva vashandi.
Zita rangu ndinonzi Sanchita.
Ndinobva mumusha mudiki unonzi Ishwarpur kuBangladesh, mukadzi anoita zvemitambo yemafirimu wekuAmerica, Anne Hathaway, akataura mashoko ake aya, nehunyanzvi nesimba ari seri kwepanomira vanhu vachitaura muimba inoitirwa misangano kuWorld Bank,, sezvaanongoita kana achiita zvemafirimu anozobuda pazvivhitivhiti, achitaura rungano rwemwanasikana anorarama muhurombo.
Anoenderera mberi achiti, kana mwana azvarwa muIshwarpur, mhuri dzese dzinenge dzichidokwairira kuti deno aita mukomana.
"Zvagara zvakadaro kubva kumakare anagyeukwe naani zvake."
Zvinofungidzirwa kuti vanakomana vanozobetsera pakuunza mari kumhuri inogara munzvimbo iyo vanhu vageremo vari varombo chose.
Mamiriro ezvinhu aya anozivikanwa nevose vanobetserwa neAdolescent Girls Initiative.
Ndiani anobatsirwa?
Vanasikana gumi nevaviri vane makore angasvike gumi nematanhatu vakashanyira World Bank vachibva kunyika dzichiri kusimukira dzeAsia, Middle East neAfrica.
Vaingove vashoma vevanasikana vanobetserwa nezvirongwa zvehumhizha hwamaoko nekudzidza zvinovabatsira kuti vayambukire kubva kuchikoro vachitanga kushanda pamabasa.
Hathaway akaudza vanga vachiteerera kuti, achibetserwa nesangano rinozvebudiriro, Sanchita akagona kudzidza, ndokukwereta mahora makumi matanhatu ekutenga mhou kwava kutanga kurima muriwo mubindu.
Mwanasikana uyu anemakore angasvike gumi nematanhatu aizogona kuzvibhadharira mari yake yekuchikoro, nevehanzvadzi yake, nekubatsira mumhuri nenzira yekuti vabereki vaSanchita vanovimba nekutarira kuti haaroorwe nekukasira.
Hathaway akataurawo nezvekukura kwake ari mwana muhupenyu hweehutofotofo nerudekaro mumusha unogara vakasimukira mune rimwe dhorobha rekuU.S. neighborhood, uyezve nezvenguva apo akange asina ruzivo zvachose pamusoro pemamiriro ezvinhu ayo Sanchita aisangana nawo uye kuti vanasikana nafanirwa kuve nenzvimbo dzakachengetedzeka kuti vagone kudzidza.
"Nzvimbo dzaigona kuvadzidzisa kutora chiedza chavainacho sevanasikana vagotungidza pasi rose," Hathaway akatsanangura.
Ndingasazive hangu kuti pasi rose ringade Mutsindo Remwanasikana kana kuti 'The Girl Effect.' Simba remwanasikana mu"The Girl Effect" ndiro iro Adolescent Girls Initiative inoda kuona richiitika kuvanasikana mamiriyoni mazana matanhatu vari munyika dzichiri kubudirira.
Zvichihwerengedzwa, zvinofungidzirwa kuti chikamu chimwe chete kubva muzvitatu chevanhukadzi vechidiki munyika dzichiri kubudirira vasikumabasa kana muzvikoro.
Mutungamiriri weWorld Bank, Robert Zoellick akati kuisa mari nezvekushandisa zvishoma mukusimudzira vanasikana kunononotsanekudzivisa budiriro.
Akawedzerawo achiti kudzidzisa vanasikana kunobatsira mhuri dzinorarama muhurombo, achiti iye gore rega rega rinowedzerwa mwana achienda kuchikoro chekumusoro kunozobetsera vanasikana kuti mari yavanozotambira inge yawedzera nezvikamu zviri pakati negumi kusvikira makumi maviri kubva muzana.
Zoellick akati, "Kana vakatambira muhoro wakakura vanengewo vogona kuwana ruzivi pamuso pezvehutano hwavo maringe nekubereka vana nemitezo yavo sevanhukadzi nezvinogona nekwanogona kubatsirwa, saka naizvozvo vanenge vogonawo kunonoka kuroorwa nekuita vana, vozova nevana vane hutano huri nani uye vowanazve goneso yepamusoro pakugona kuverenga nekunzwisisa zvinyorwa nezvitaurwa.
Humboo huripo hunonongedzera pakuti kutsigira vanasikana vekumakore egumi nematanhatu itsvonhongoro pakutyora nekushaisa simba nzira dzehurombo dzinobata nekuteedza mazera nemazera mudzimhuri.
Zvirongwa zviripo. Chirongwa cheAdolescent Girls Initiative icho chiri kubatana nemapazi ehurumende nemsangano akazvimiririra, muchikwama chayo muine mamiriyoni makumi maviri, chakatotanga kushanda munyika nomwe paine hurongwa kuwedzera chichipinda muHaiti neYemen.
Mayra Buvinic anotaura nezve chirongwa cheAdolescent Girls Initiative
Mayra Buvunic, mukuru wezvekuenzanisira pamabasa evanhukadzi nevanhurume nezvebudiriro muakatsanangura kuti, ikezvino tiri muLiberia neNepal, umo vanhukadzi vechidiki varikutopeta chikamu chavo chekutanga chekudzidziswa.
Munyika yeSouth Sudan, zvikwata zvevanasikana vechidiki zana 100 zvichazarurwa mumatunhu mana panopera mwedzi uno.
KuJordan, vanhukadzi vakapedza zvidzidzo zvavo pachikoro chepamusoro. chemunharaunda vari kuwana female community college graduates mapepa anovagonesa kunopihwa chikafu nemidziyo yekutanaga nayo mabasa emaoko.
MuAfghanistan, Lao, PDR neRwanda, ongororo dzavapedyo nekupedzeswa, uye zvirongwa zvichaparurwa panopera mwedzi mina yatiri mairi iyi.
Kutenda nekupembera. Kebbeh Kamara akaudza chaunga chevateereri kuti akabetsereka sei kubva pachirongwa cheWorld Bankyakabatana neNike.
Kebbeh Kamara akati akabetsereka kubva pakudzidziswa kwaakawana muGreater Monrovia kuLiberia.
Akapfeka rokwe reruvara rweroro nedhuku dema rakashongedzwa matombo anovaima, akapa mashoko ake kuchaunga chevateereri vepaWorld Bank ari panomira vanhu kana vachitura mashoko.
Ndakadzidza kuti bhizimisi rinotangwa sei, kuita mari ndakazvimirira nekugona kumira ndega ndichizviitira zvinhu zvangu, akadaro, "kuziva kuchengeta mari nekuti inoshandiswa sei".
Sarah Poni Saturnino, ane makore gumi nemapfumbamwe, anobva kuJuba, kuSouthern Sudan, akaudza VOA kuti ari kunakidzwa nerwendo rwake rwekuenda kuUnited States uye kudzidziswa nezvirongwa zvese zvinopa simba negoneso.
"Ndakadzidza kugona kutaura ndichiburitsa zvandirikunzwa nezvandirikufunga. Kugona kutarisa munhu muziso. Kutaura nenzira yekuti ndinonzwikwa nevamwe," akatsanangura achidaro Saturnino. "Nzira iyi inogona kunyatsondipa inzwi rekuti nditaure zvakanaka pamberi pevanhu.
Akati anetariro yekutora zvaakadzida kuno muzvirongwa zvekuona nekuita zvaaidzidziswa oenda nazvo kumusha zvikwata zveAdolescent Girls Initiative kuSouthern Sudan.
Uye kunyangwe ndikadzokera kumusha, handizati ndichiri Sarah zvakare. -- Ndava mumwe munhu ikezvino."
Mumwe munhu akawana kuyemurwa kubva kune mumwe mwana wekuSouthern Sudanese, uyo akambenge ari mwana-musoja akashanduka kuva muimbi we rap, anonzi Emmanuel Jal.
Mutsigiri weAdolescent Girls Initiative, Jal anoimba pachiitiko cheWorld Bank.
Vasikana vabatana naye mudariro rekuimbira, vachipenya pavaitamba vari mumashure make, -- izvo zvakaitwawo nemushandi mumwechete weWorld Bank -- apowo vateereri vakanga vari vashandi vakapfeka hanzu dzavo dzebasa vakatanga kudzana vachisimudzawo maoko avo mudenga zvakare.
Vanorwira Kodzdero Vanokumbira Betsero Iri Nani Kuti Ibpedze Kubatwa Chibharo Kuri Kuitika muCongo.
Apo mumuririri akasanangurwa weMubatanidzwa wenyika dzese panyaya dzekubhinywa pabonde munguva yehondo, Margot Wallstrom anotanga rwendo rwake rwekuDemocratic Republic of Congo, vanhu vanorwira kodzero vaviri vakange vachangopedza mabasa avo ekukumbira betsero muUnited States kuti pave nedzimwe nzira dzinoshanda pakupedza kubatwa zvibharo munguva yekurwisana muCongo.
Mumwe wavo, Justine Masika Bihamba, akaudza gungano remuWashington, D.C., vadzidzi vepazvikoro zvapamusoro nevagari vane hanya nenyaya iyi, kuti nzvimbo yaanoshanda ari mairi, Beni, mudunhu reNorth Kivu, ichiri kutongwa nevapanduki vekuUganda, avo nguva neguva vanobata vanhukadzi chibharo.
Akati mumamiriro ezvinhu akadai madzimai ndiwo anenge achikuvadzwa nekukanganisirwa, uye havagone kupomerwa mhosva apo runyararo rwunenge rwotsvagwa.
Kushandira runyararo mudunhu
Bihamba anoronga mafambisirwo ebasa mumusangano unonzim "Kubatanidza Masimba Emadzimayi Mukurwisa Kubatwa Chibharo" kana kuti Synergy of Women Against Sexual Violence.
Madzimayi anobatsira kuteerera nekupa mazano kune vanenge vabhunywanvanoshanda neboka iri vanosirwiswa nekutyisidzirwa nekuda kwebasa ravo.
Rimwe zuva Bihamba ari kubasa, mauto ekuCongo akapaza ndokupinda pamba pake vakabata mumwe wevanasikana vake chibharo.
Bihamba akatsanangura kuti chinhu choga chinodikwa - pamusoro pezvimwe zvese - rugare kumabvazuva ekuCongo.
Anovimba kuti mhosva dzekubhinywa kwemadzimayi dzinozoderera kana kurwisana kukamira.
Murwiri wekodzero, Donatella Rostagno, anoshandira Kubatana KweEurope Kuitira Central Africa kana kuti European Network for Central Africa, akaperekedza Bihamba parwendo rwake rwekuUnited States.
Akati anotsigira basa ririkuitwa nemumiriri akasanagurwa panyaya dzekubhinywa munguva dzemakakava nekurwisana.
Rostagno anofungawo kuti, kunyangwe zvakadaro, nyika dzepasi rose hadzisi kuita zvakakwana kuti dzimise hondo yemuCongo, kunyangwe kuine basa guru ririkuitwa nemauto ari pasi peU.N. mukuchengetedza runyararo ikoko.
Rosragno akati basa zhinji nderekuona zvininoitika mushure mekubhinywa, kushanda nemadzimayi anenge akuvadzwa, asi hapasi kuitwa zvakakwana zvekuongorora zvinokonzera kubaatwa zvibharo.
Kunyanya kuiipa Kwemamiriro ezvinhu paine kushushikana kukuru pasi rose
Anotya kuti mamiriro ezvinhu kumabvazuva ekuCongo ari kunyanya achiwedzera kushata, kwete kuita zviri nani - kunyangwe hazvo nyika zhinji dziri kunyatsotarisisa zviri kuitikako- kuchiine vapanduki, zvikwata zvikwata kwata zvevanhu vane zvombo, masoja akapanduka vachamuka chibhebhenenga vachiita zvavanoda.
Zvizhinji zvezvikwata zvavapanduki izvi i=zvavakuungana zvakare zviine hurongwa hutsva, pamwe pacho zvichibatana nekushanda pamwepo nezvimwe zvikwata zvinova ndizvo zvatava kuona mudunhu iri, zviri kuti shungurudza nekutityisa, akadaro Rostagno.
Ndinofunga kuti takange tiine tariro pamusoro pedunhu rino mwedzi mitanhatu yakapfuura kudarika patiri nhasi.
Mubatanidzwa Wenyika Dzepasi Rose, United Nations rakanongedzera zvikwata zvitatu zvine zvombo zvakikutsirana kubata vanhu vakawanda zvhibharo munguva ingaite masvondo maviri apfuura apo zvakabvoronga muLuvungi,chimwe chikamu chedunhu rekumaodzanyemba reNorth Kivu.
Zvikwata zviri kunongedzerwa zvinoti Mai Mai Cheka, Democratic Liberation Forces of Rwanda, nevateveri vemukuru wemauto akapanduka anonzi, Colonel Emmanuel Nsengiyumva.
Mazano Ekuti Zvinhu zviite Nani. Pavakapa maonero avo, varwiri vekodzero vaviri ava, Bihamba naRostagno, vakapawo mazana anobatika ekushanlda nawo mukuita kuti mamiriro ezvinhu ave zviri nani.
Rostagno akatsangura kuti masangano akazvimiririra ekunze anofanirwa kutsvaga rubatsiro rwemari yekugadzirisa ganyavhu rinoitwa panezvepabonde, asi masangano emunyika anenge achisanwa nekusaonekwa kuti aripowo.
Akati kunetsa kunoita kuwana rubatsiro rwemari kubva kune dzimwe nyika kunopedzesera kongobatsira masangano makuru.
Vanogona kungonyora tsamba dzekukumbira, votumira, votowana mari yacho.
Dambudziko nderekuti munguva zhinji, mari iyi inoshandiswa mukubhadhara zvagara zvichifanirwa kubhadharwa nemasangano aya, kuitira mihoro yevashandi vekunze vanouya kundu iri nemunyika, asi masangano akazvimiririra emunyika, ayo anoshanda nezvikwata zvevanhu vakasiyana siyana, nemadzimayi, nevana, mumamisha, avo vanoda mari yekuti vararama pavanoita basa ravo havawaniswe mukana wekuiwana, akadaro Rostagno.
Bihamba akati mauto emuCongo anofanirwa kupihwa mihoro yavo ichiiswa kumabhanga kwete kuti inopihwa vakuru vavo kuto vazovagamuchidza.
Bihamba akati nenzira iri kushandiswa ikezvino, mauto anongogamuchira chikamu chimwe chete kubva muzvitatu chemihoro yavo, zvinozoita kuti mamwe mauto abe nekubvuta zvinhu zvevanhu nekubata chibharo.
Akatiwo panofanirwa kuve nedare rinoongorora nekutonga zviri kuitika muCongo kuti zvibatsire kupedza kutyorwa kwemitemo nekodzero pasina chinoitika kune vanenge vatyora mutemo, uyewo kuve nemamwe matare emunzvimbo dzigere vanhu kuitira vakabatwa chibharo kuti vawane kururamisirwa.
Kudunhu rekumaodanyemba reNorth Kivu, uko kunofungidzirwa kuti kunogara vanhu vanodarika mamiriyoni mashanu, akati kunongova nematare matatu chete.
Desmond Tutu Anozorora Kubva Pakushanda Neveruzhinji
Desmond Tutu akarwisa rusaruraganda muSouth Africa, uye vaitsoropodza hondo yemu Iraq.
Takarwa muhondo yakange isingafanirwe kunge yakaitika, akadaro. Vakataurawo vachitsoropodza kupondwa kwevanhu kwakaitika muRwanda.
Mwari ngaava netsitsi nesu, vakadaro.
Bhishopu vakasiya basa veAnglican vakazivisa muna Chikunguru kuti vaizorega basa rekushanda muruzhinji nemusi wekupemberera zuva ravakazvarwa.
"Nguva yasvika zvino kuti yekuti ndichiita zvinhu zvishoma nezvishoma, ndichidzvuta zvichida svutugadzike yerudzi rwe rooibosndiine mudiwa wangu masikati" vakadaro.
VaTutu vakakwira nekusimuka muzvinhanho zvekereke ye Anglican muSouth Africa kusvikira vazove munhu mutema wekutanga kuvamubhishopu mukuru weCapetown.
Vaive mutsoropodzi ayitaura achishora hurumende yechichena yemuSouth Africa uye vaijurudzira nzira dzisina mhirizhonga dzekupedza hutongi hwechichena.
VaTutu vakagamuchira menduru dzakawanda, uye muna 1984, vakagamuchira menduru ye he received a Nobel Peace Prize nekuda kwebasa ravo rekurwira "nyika ine gutsaruzhinji nekururamisira pasina kutsaura maringe neruvara rweganda remunhu."
Vakashandisa izvi kuti vawedzere kurwisa hutongi hwerusarura rudzi, vachikurudzira kuti dzimwe nyika dzisadyidzane pane zvehupfumi neSouth Africa.
Pakapera hutongi hwesaruraganda hwechichena, vaTutu vakati raive zuva rinoshamisa apo vaNelson Mandela vakakunda pasarudzo dzekutanga dzemarudzi ose.
“Ndingati nzvimbo yepamusoro soro yandakasvika ndeapo ndakamira ndiri muima yemamusoro pandaonekwa nevanhu vakange vari pasi ndikaratidza mutungamiriri wedu mutsva, achangoburwa kuSouth Africa nekupasi rose,” vakadaro.
Kubatsira kuporesa nyika, President Mandela vakagadza vaTutu semukuru webazi raizobatsira kuunza kuyanana nekuregerera kuburikidza kureurura chokwadi chezvakaitika chinonzi Truth and Reconciliation Commission.
Boka iri rakaburitsa chinyorwa chaisanganisirawo kureurura kwemhosva dzakaparwa pasi hutongi wesaruraganda kuti munhu aganuchire kuregererwa.
Chinyorwa ichi chinotaurawo zvinogona kuitwa kuti tisakurire nekukurisa tsika tekuchengetedza kodxero dzevanhu nehwaro hunoita kuti hutsinye hehumhondi hwakare ahuitike zvakare, vakadaro vaTutu.VaTutu vakamirawo vachirwisana nehurombo nedenda reshuramatongo.
Mumakore achangopfuura, vakaratidza kugumbuka kwavo ne South Africa yakauya mushure mekutonga kwerusaruraganda, zvikuru kutyorwa kwemutemo kunenge kuine mhirizhonga nezvombo.
Kunyangwe havo vavakurega kunyanya kuonekwa pane veruzhinji, vacharamba vachitsigira sangano ravo rinorwira kuti Africa nepasi rose pave nerunyararo uye vacharanba vari chikamu chevakuru anasorojena vanopanga mazano vanorwira kuti pave nerunyararo nekodzero dzevanhu.
Asi vaTutu vanoti havachazenge vachitaura nevatori venhau kupindura mibvunzo yavo, nekuti, sekutaura kwavo vanenge "vakanyarara."
Ndanga ndiri chikamu chekurwira rusununguko negutsaruzhinji, uye ndiri chikamu chemhemberero yekuti takabudirira, vakadaro.
"Ndange ndiri chikamu chemwaka wakatevera nguva yekutonga kwechisaruraganda kwechichena uye ndinoshuvira kuti tive parinani nenzira yepamusoro soro."
Vazhinji vanoti inzwi ravo richashuvirwa kuti deno ranga richingoripo.
VaTutu vakamirawo vachirwisana nehurombo nedenda reshuramatongo.
Chikoro chenherera muMalawi che Jacaranda School for Orphans Chinopemberera Kisimusi
Vanotungamira chikoro chenherera cheJacaranda School for Orphans chiri muguta guru mune zvetenga nekutengesa muma Malawi, Blantyre, munguva pfupi ichangopfuura vakaita mutambo wemabiko kuitira vadzidzi vavo apo chikoro chinovhara kuitira mazororo eKisimusi neGoredzva.
Vanhu vangasvike mazana mashanu kusanganisira vadzidzi, vashandi nevamwewo vakabvamunzvimbo dzakapoteredza vakange vari pachiitiko ichi, chakaitirwa muxchivanze chechikoro munzvimbo yeChigumula.
Mutambo uyu wasanganisirawo zvipo, Santa Claus anozivikanwa sekuti Father Christmas, uye "nekuratidza zvidobi zvekutamba mimhanzi" kwakaitwa nevadzidzi.
Vanoona nekufamba kwakanaka kwechikoro ichi vakaudza VOA kuti mhemberero inoitwa gore negore itsika yanga ichiitwa nechikoro kwemakore gumi nematatu adarika.
Mukuru wechikoro ichi, Luc Deschamps, akati: "Tinonzwa kuti zvakakosha kupemberera Kisimusi nekuti vana ava havana vabereki".
Vanogara nambuya kana tete, kana imwe hama yekure yavanoita tete, mai, baba kana sekuru, uye havakwanise kupemberera vari kumusha kana kuva nekamutambo kadiki kekufara kana kudyawo zviwitsi zvishomanana kana keke kuitira vana ava.
Saka tinogadzira zuva remufaro kuitira vana ava kuti vapemberere mweya weKisimusi. Uye inovawo nzira yekuti vana vedu vadzidze kupa kune vamwe."
Hapana nhau dziri kuwanikwa ikezvino
Deschamps, uyo anova mumiriri anoremedzeka weFrance muMalawi, akati mutambo uyu usati watanga vaenzi vakapihwa "kudya kwainaka nice meal" kwakange kwabikwa nevadzidzi.
Tava nekudya kwemasikati kwakakura chose kune nyama yakanaka nesadza kana rinonzi nsima kuMalawi uyewo nemuriwo.
Uye vanga vari vana vechikoro vamene vabikira munhu wese kudya uku, kuitira vanhu vanodarika mazana mashanu, akadaro.
Mumwe wevadzidzi ava, Eddah Zimba, akati, "Mhemberero idzi dzakaisvonaka, ... Ndanakidzwa chose.
Ndadya, uye iye zvino ndava kudzana.
Chanyanya kundinakidza zvipo zvatagamuchira zvakaita se shuga yakaitwa furo kana kuti ma puffs, mabhisikitsi, mutambo we squash nekudzana."
Akatenda vanoona kufamba zvakanaka kwechikoro nekuronga mutambo uyu kuitira vadzidzi avo kazhinjihavakwanise kuita mhemberero idzi kumusha kwavo.
Mumwe mudzidzi Emmanuel Chisale akati kunze kwezvekudya zvakanaka, chiitiko ichi chakamudzidzisa mweya wekugoverana nevamwe.
Mutambo uyu waunza shanduko muhupenyu hwangu.
Ndadzidza kuva nemweya wekugoverana nevamwe sezvanga zvichiitwa naFather Christmas, akadaro.
Jacaranda School for Orphan chakavambwa mugore ra2002 ndicho chikoro choga muMalawi chinopa zvidzidzo zvepachena kuvana vasina vabereki kubva kuchikoro chepazasi, chepamusoro nekuzvokoro zvinogadzirira vadzidzi kuita mabasa akasiyana siyana.
Mumwe mudzimayi wekuMalawi, Marie Da Silva, akatanga chikoro ichi mushure mekunge adzoka kubva kuUnited States uko akange apedza makore gumi nemapfumbamwe achishanda semuchengeti wevana mumhuri.
Nyanzvi dzezvehupfumi dzinoti zhira yehupfumi weMalawi ichange yakaoma mugore ra2030
Nyanzvi dzezvehupfumi muMalawi dzinoti nyika iyi ichakaroenderera mberi ichitarisana nezvinetso pane zvehupfumi muna 2015 kuzhe kwekuti hurumende yagonazve kupa vanobatsira nemari kugutsikana kwekuti inogona kugadzirisa zvinhu, nekuti vabatsiri vachi vakapfumbatira zvikamu makumi mana kubva muzana zvemari yekubatsira pamari yekufambisa basa rehurumende mberi nekuda kwenyaya yehuori inozivakanwa nekuti Cashgate.
Mari inodarika mamiriyoni mazana matatau yakamorwa kubva muzvikwama zvehurumende munyaya iyi uye vanhu vazhinji, kusanganisira vashandi vakuru vehurumende vakasungwa.
Kusatsukunura mari yerubetsero iyi kwazomanikidza hurumende yeMalawi kuti ibvumidze hurongwa hwezvekushandiswa kwemari inoshandiswa yakapihwa zita rekuti Hurongwa Hwekushandisa Mari Munyika Pasina Rubatsiro mugore rinotanga muna2014 kusvikira 2015.
Vanoongorora nekunzvera, vakaita sa Abel Mwanyungwe, uyo anodzidzisa zvehupfumi paPolytechnic College yepa University of Malawi, vanoti kuderera kwemari iri kushandiswa nehurumende kwabva kwakuvadza zvehupfumi hwenyika.
Iri ranga riri gore rizere kugujurwa sezvo tichiine mazvimbiswa eCashgate iyo yakasiya yakuvadza zvehupfumi hwenyika.
Takaona kuti kazhinji kacho mapazi akakosha nemapoka anoita basa risingagone kusavapo ndiwo akanyanya kukanganiswa, semuenzaniso iye zvino hatichina mishonga inoringana muzvipatara.
Muzvikoro, mari dzemihoro yevadzidzisi haisikusvika nenguva, akadaro Mwanyungwe.
Mwanyungwe akabatanidza Cashgate nekudonha kwehukoshi hwemari yemuMalawi, inonzi kwacha, izvo zvakonzera kuramwa mabasa kwevashandi vehurumende vari kuda mihoro yepamusoro.
Semuyenzaniso, vashandi vanotsigira mune zvemutemo vanga vachiramwa mabasa kwemasvondo matanhatu, vachida kuti mihoro yavo iwezderwe nezvikamu makumi mana nezvishanu kubva muzana iyo hurumende iri kuti haikwanise kuvapa nekuti haina mari.
Vashandi vanoshanda mubazi rinorwisana nehuori muMalawi reAnti-Corruption Bureauvakaramwa mabasa vachida kuwedzerwa mihoro yavo nezvikamu makumi manomwe kubva muzana kusvikira hurumende yavatyisidzira nekuvatorera mari dzavo dzemihoro wemwedzi waZvita kana vasina kudzokera kubasa.
Mwanyungwe akati hurumende inogona koga kunzvenga kumwe kuramwa kwemabasa nevashandi kana ikagona kuwanazve kuvimbika mumeso emasangano anobatsira nemari mumashandisiro ayinoita mari dzinofanirwa kuita mabasa anobatsira ruzhinji.
Chinondityisa ndechekuti kana tikasagona kugutsa vanotibatsira nemari nemari iyi ikasadzoka ichipindazve munezvehupfumi hwenyika, zvinogona kumanikidza hurumende kuti ikwerete mari kubva kumasangano emuno izvo zvinozoita kuti mari yemuno ishaye simba ukuwo mitengo yezvinhu ichikwrira, nekudhura kwemari ingakweretwe mumabhanga, yongova nyatwa yekunzi zindakupa zindakutorera, akadaro Mwanyungwe.
Masangano anobatsira nemari vari kuda, pamusoro pezvimwe zvinhu, kusungwa kweavo vese vari munyaya yehuori iyi, uye kusimbiswa hwehurongwa nehwaro hwekushandiswa kwemari yehurumende.
Newton Kambala, mutungamiriri wesangano remubatanidzwa wemakambani anogadzira nekutengesa zvinhu muMalawi, yeMalawi Confederation of Chambers of Commerce and Industry, akati nyaya yehuori iyi yakabva yaita kuti gore ra2014 rive "gore rakaipisisa chose muchikamu chezvemabhizimisi, nekuda kwezvikwereti zvikuru zvemari inofanirwa kubharwa nehurumende kune vemabizimisi."
Akayambira kuti kana mariro ezvinhu akaendera mberi, "2015 anenge akanyanya kushata."
Mumashoko avo pamusoro pemamiriro enyika neMoigovera vapfuura, mutungamiriri weMalawi vaPeter Mutharika vakati hurumende yavo iri kuita zvose zvainogona kugadzirisa matambudziko akakonzerwa nehuori hweCashgate.
Hurumende yangu yasimbaradza hurongwa hwekushandisa nekuchengeta mari zvekuti huori nehumbavha hweCashgate haufe hwakaitika zvekare muMalawi.
Tapa zvekushandisa zvakawanda zvinopa goneso kune vanoita zvemutemo, kusanganisira bazi rinorwisa huori reAnti-Corruption Bureau, kuti vaite basa ravo nemazvo vakazvimiririra, vagoongorora vose vanofungidzirwa kuti vakapara mhosva, vagotora zvose zvinenge zvabiwa apo izvi zvichigoneka kuitika, vakadaro vaMutharika.
VaMutharika vakatiwo hurumende yavo yatanga kushandisa nzira itsva dzekuvandudza mashandisirwo anoitwa mari yebasa rehurumende izvo zvinoedza kukurisa zvehupfumu hwenyika nezvikamu zvisahnu nechidimbu kubva muzana muna 2014, pachiratidza kukwira kubva pazvikamu zvishanu chete kubva muzana muna 2013.
