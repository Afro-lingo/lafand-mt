Jalup Ker Ruto nobedo e nyasi achiel kod Ker Uhuru bang' kinde malach.
Jalup Ker, William Ruto mosebedo kabare e nyasi mag Ker Uhuru Kenyatta kuom kinde mogwaro ne oriwore kode e Lamo mar Kwayo Kuwe ne Piny.
Nyasino timore Mei tarik 27 e Od Piny Owacho, kendo Ruto oriwore gi jotelo mag sirkal mamoko kuno.
Ma en kinde mar adek ma jotelo ariyogo obedo e nyasi achiel higani. Mokwongo ne gin kanyachiel Februar 15 e iik mar Simeon Nyachae, ma chon ne en achiel kuom Jotend Tij Sirkal, to mar ariyo ne en e chokruok moro mar Jotend Tij Sirkal ma ne otim ndalo 10 bang' iikno.
Chieng' Tich Ariyo, Dan Maanzo, ma en jakony jakom mar Komiti Machano Lamo, ne olando ni Ruto ne nie nyasino, kata kamano ne oreyo wach ng'ich mosegabedo e kind jotelo ariyogo kowacho ni Lamono ne dhi miyo jotelogo thuolo mar loso weche e kindgi.
Jabunge ma Makueni ne owacho niya: “Wageno ni lamogi biro miyo jotelogi thuolo mar loso winjruok e kindgi.”
Ruto ne obare e rapar mokwongo mar Ker Daniel Toroitich arap Moi ma ne itimo Februar 5. Ne otimo kamano kata obedo ni ne omiye migawo moro e chenrono.
Ruto ne obare ding'eny e dweche mag Mach gi April kane Ker Kenyatta wuoyo gi oganda e wi wach Korona, kendo mano ne omiyo onenore ayanga ni winjruok e kind jotelo ariyogo ok ber.
Mei tarik 4, Ruto ne obare kane irwako Ker mar piny Tanzania Samia Suluhu e Od Piny Owacho, Nairobi, askeche maritoga Ruto ne owacho ni ne ok ogwel Ruto e nyasino.
Emmanuel Tallam, ma en Jatelo Mochung' ne Weche mag Tudruok e ofis mar jalup ker, ne onyiso joland weche ni Ruto ne oluwo weche ma ne timore e nyasino ka en e ofise manie dalane ma Karen.
Bende, Ruto ne obare e nyasi mar Odiechieng Jotich ma higani, ma ne otim e Od Piny Owacho, Nairobi. Jakom mar Cotu Francis Atwoli kod Jatelo Mochung' ne Jotij Sirkal, Simon Chelugui ne ni e nyasino.
Ruto ne owacho niya e tweeter: “Wamor kendo wapuoyo ahinya chiwruok makende ma jotich, joot kod jo ohala osenyiso ka gidhi nyime timo kinda mondo dongruok obed e pinywa kata obedo ni tuwo mar Korona osemedo landore.”
Kaluwore gi Chik mar Piny, Ruto e jakony Ker maduong' moloyo ma onego obed kode e nyasi duto mopwodh mag sirkal ma joma wuoyoe gin Ker, Ruto owuon, Gavana ma kanyo kata Raila.
Nyaka ne Ker Kenyatta Mosre gi jatend ODM Raila Odinga, Mach 2018, to ahinya ahinya e higni mag 2020 kod 2021 osebed ka idhiro Ruto mabor gi sirkal, ok miye thuolo mar riwruok gi jomoko sama ing'ado weche mag sirkal kata thuolo mar bedo e chokruoge madongo mag sirkal.
En to owacho ni Ker Kenyatta ema dhire mabor kik oriwre gi jotelo madongo mondo kik obed achiel kuom joma chung' mondo okaw telo mar ker e higa mar 2022.
Ruto ne owacho niya e mbaka moro ma ne ogoyo e Citizen TV; “Kapo ni Ker Kenyatta ogeno jomoko moloya, ma koro sani Raila ema oporogo weche, mano ok litna. Weche oselokore e kindwa kode, to mano en yiero mar Ker nikech enie jatelo.”
Wich maduong' ma ne iwuoyoe kawuono ne en, “Wan- gi Geno e Kinde Mabiro.” Wachno omiyo kidienje mopogore mag jotend sirkal kod josiasa mag pati mopogore opogore oriwore kanyachiel sama Kenya duto nyagore gi masira mar Korona.
Jomoko odonjo e chokruogno e yor intanet to jomoko odhi kuno achiel kachiel.
Chokruogno itimoga higa ka higa, Tich Ang'wen mogik e dwe mar Mei. Chokruogno ochung'ne gi Jotend Od Bura Moriw, Justin Muturi kod Kenneth Lusaka. Jakom mar Chokruogno en Samuel Poghisio ma en Jatend Joma Thoth e Senet kod jakonyne ma en Maanzo.
Jatend Jong'ad Bura, Martha Koome, kod jatend ANC Musalia Mudavadi gi Kalonzo Musyoka ma en jatend Wiper bende ne nie chokruogno.
Lamo mar Kwayo Kuwe ne Piny, ne ohang tim e higa mar 2003 kane Ker Mwai Kibaki okawo telo. Gima duong' ma ne omiyo ochake ne en ni jotelo mopogore opogore orom kanyachiel, giwuo kendo gilam ne piny.
Ng'ato kwayo ni kot okonye nikech otesene nyiso tarige mopogore opogore mag nyuol.
Ngero moro wacho ni hik ng'ato ok en gimoro.
To mano ok en adier kuom ji duto.
Francis Paul Kerre en achiel kuom joma hikgi osechando ka oboke ge mag sirkal nyiso tarige adek mopogore mag nyuol.
Gwenyruokno osechande gaming'a, mi koro ool. Omiyo odhi e kot mondo orie wachno dichiel ma ok dogie kendo.
Satifiketne mar nyuol kod kipandene nyiso ni en jahigni 70, KRA Pin Certificate mare to nyiso ni en jahigni 66 to paspot mare nyiso ni en jahigni 60.
Kerre koro dwaro ni orie wachni dichiel mondo otesego duto onyis tarik achiel mondo obedie gi kuwe ma ok thung'e gi penjo kaka jatimore.
Kerre wacho ni ne okwongo okwayo rejistra mondo oriene wachno, to rejistra ne ok okonye.
Kerre oramo ni ng'at ma ne ondiko satifiketne mar nyuol ne ondiko tarik ma ok kare.
Nonro mag kot nyiso ni gie sani, Kerre oseyango higa ma ne onyuolee.
Kerre wacho ni ne onyuole Oktoba 15, 1954.
Mani e tarik manie Pin satifiket mar KRA, manyiso ni en jahigni 66.
Kerre onyono ni kane onyuole, ne ondik tarik ma ok kare e satifiketne, kendo ni gie sani ong'eyo tarik sie ma ne onyuolee.
Kerre kwayo ni kot okonye rieyo tarik manie satifiketne mar nyuol mi oket tarik makare e rejista,” Mago gin moko kuom weche ma ne Kerre okwayo ni kot otimne.
E piny Ugenya, nyiri mang'eny weyo skul nikech gimako ich kata gidhi tedo chon.
Migawo Mochung'ne Somo wacho ni kwan mar nyiri moweyo skul omedore Ugenya, Kaunti ma Siaya, nikech nyiri mang'eny mako ich kata dhi tedo chon.
Jatelo Mochung'ne Migawo mar Somo e Kauntino, Nelson Sifuna wacho ni ripode mamoko ma bende giyudo gin ni nyithindo moko weyo skul mondo giriemb bodaboda to moko ng'ado gi Busia ka gidhi dwaro tich Uganda.
Sifuna ne onyiso jo Ugenya ni kata obedo ni gin kod chandruoge mang'eny, gi ti maber gi chenro ma sirkal oketo mar somo maonge chudo e skunde mag praimari. Gine ni nyithindo duto monego obed e skul, dhi e skul kaka dwarore.
Sifuna ne owacho ni; "Kata kamano, wang'eyo ni ngima osebedo matek e mier, to ahinya ahinya ngima osebedo matek ne nyithind kiye ma nyaka many chiembgi giwegi."
Sifuna wacho ni ng'eny nyithindo maweyo skul wacho ni giweyo skul nikech gionge yunifom kata ochunogi manyo kaka gichiemo kata kaka ginyalo pidho nyithindgi mamoko.
Sifuna ne ojiwo jonyuol kod joma moko marito nyithindo mondo gine ni nyithindo ma pod nie skul ok donj e timbe maricho manyalo monogi tieko skul.
Sifuna ne omedo wacho niya; “Ng'eny nyithindo odak gi deye kata kweregi to joma oti jo mbeko tol ahinya ne nyikwagi kendo mano miyo nyithindogo thuolo mar donjo e timbe maricho."
E kind higni mag 2018 gi 2020 nyithind praimari 53 gi nyithind sekondari 39 noweyo skul e sab kaunti ma Ugenya, Siaya Kaunti.
Wach maber ma ne otimore en ni Daniel Odhiambo, ja Ugenya ma chunye ler kendo mohero konyo ji, ne ochiwo yunifom 200 ne nyithindo ma jochan.
Odhiambo ne owacho ni otimo kamano nikech ne owinjo ywak mag mond liete kod deye mapidho nyithi kiye. Giwacho ni ok ginyal chopo dwaro mag nyithind skulgo nikech ngima osebedo matek ahinya.
Owacho ni moko kuom nyithind skul ma jochan oseweyo skul nikech gionge yunifom.
Ne omedo wacho niya; "Ng'eny nyithindo ma jochan, to moloyo nyithindo manyiri wigi kuot ka gionge yunifom kata ka yunifom margi oyiech, kendo mano miyo giweyo skul. Omiyo ang'iewonegi yunifom mondo kik giwe skul."
Migawo mar Somo ong'ado ni gibiroga wuoyo e wi wach nyithindo manyiri weyo skul sa moro amora ma giyudo thuolo mar wuoyo gi ji kendo gibiro kwayo jogo ma gin ranyisi mabeyo e oganda mondo ojiw nyithi skul gi twege.
Odhiambo ne okwayo jo ma osetieko skul mondo olim skunde ma ne gisomoe, to moloyo skunde manie gweng' mondo gikony Migawo mar Somo kedo gi wach nyithindo weyo skul.
Odhiambo ne opuoyo sirkal mar kaunti kuom chako chenro mar Konyo Skunde. Ma en program ma osebedo katero masks kod sanitaisa e skunde manie gweng'.
Ne omedo wacho niya; "Watiyo gi thuolono mondo wakwa ji mondo olim skundegi machon kendo gijiw nyithindo ma somo kuno gi twege."
Tula muoch Migori, sama nyamin dichwo riembo chi owadgi ma chi liel e dala.
Felister Wabwire ne ochung' e liend chwore kogoyo nduru malit sama polise ne temo saye mondo owuog e dala.
Kot ne ooro polisego mondo gidhi gigol Felister e lowono. Miyono to wacho ni chwore, Fedelis Wabwire, mawuok e Gweng' ma Oruba Keyo, Migori Kaunti, ne ong'iewo lowono higni 25 mokalo.
Jang'ad Bura Maduong' Johnstone Munguti e ma ne ogolo chik ma ne omiyo Nekesa Mukhongo, nyamin dichwo ma ne osethono, ratiro mar riembo chi liel.
Nekesa wacho ni mano en lope, kendo ni min-gi kod owetene ariyo ne oik kanyo.
Felister to wacho niya; “Asedak e lobni kuom higni mokalo 25 years kendo asenyuolo nyithindo ang'wen kae gi jaoda ma ne otho higni adek mokalo."
Felister wacho ni en higa achiel nyaka ne Nekesa odhi ire kaachiel gi chwore kendo nyise ni lowono en margi.
Felister ywak niya; “Akiya kama anaterie nyithinda, omiyo akwayo sirkal mondo okonya."
Julius Fedelis Wabwire, wuod Felister, wacho ni kawuono gokinyi polise ne ogolo joodgi duto e lowono kendo gionge kama ginyalo dhiye.
Nekesa ne owacho ne jo Standard ni Felistas ne osegawere gi chwore kendo ni ne oduogo mana ka chwore osetho kae to okawo lowono.
Nyithindo ema ne owacho ne chi owadwa mondo obi odag kae, kama yande chwore odakie.
An kaachiel gi chwora ema ne wang'iewo ne minwa lowoni, lopni en mara.
Sama kot ne ong'ado ni ogol Felista e lowono, kot ne owacho bende ni Felista onge gi kipande kata gimoro amora manyiso ni en ja Kenya, kendo kot ne onyiso polise mondo onon ni Felista en japiny mane.
Omak jolupo adek bang' tho mar nyawadgi e Nam Viktoria
Ne omak jolupo adek e Kaunti mar Homa Bay nikech tho mar nyawadgi.
Jolupogo wuok e wath mar Wadiang’a e sab-kaunti ma Suba. Ne omakgi Wuok Tich gokinyi motergi e polis stesen ma Sindo.
Dancun Omondi ma bende idendo ni Nelly ne otho Jumamos gotieno ka olupo gi jowetene e nam.
Jolupo ang'wen-go ne owuok e wath mar Wadiang’a mi gidhi lupo machiegni gi chula ma Takawiri ma gigoyogo tong' e sab-kaunti ma Suba North.
Kaluwore gi Collins Ochieng’ ma en Jatelo mar Wadiang’a Beach Management Unit, Omondi ne ogwandore gi achiel kuom jolupogo mi gigore.
Omedo ni “Jolupogo wacho ni Omondi ne okier molwar e nam sama ne gigore gi nyawadgi," Ochieng' wacho ni jolupogo duto ne oyudo osemer sama ne gidhi e nam.
Ochieng' medo wacho niya; “Aparo ni ne giyware kamano nikech ne gimer giduto. Kong'o ng'eny ahinya e dho wethewa."
Pok oyud ringre mar Omondi nyaka chop sani.
Antony Njeru, ma en Polis Kamanda ma Suba Sab-kaunti wacho ni gimako ji adekgo e sel sama polis pod dhi nyime nono wachno.
Njeru wacho niya; “Ok wang'eyo kata ne ginege mi giwito ringrene e nam, kata giwacho adier ni ne okier molwar e nam mi pi otere.
Njeru wacho ni obiro tero jolupo adekgo e sab- kaunti ma Mbita kama wachno ne otimoree.
Wach omako dichwo moro nikech osebedo ka oterore gi nyiri ma nyithi skul
Polise ma Kaunti ma Homa Bay oreso nyithi skul ariyo e lwet jal moro mosebedo ka terore kodgi kuom dwe achiel.
Nyithindo ma nyirigo ma johigni 15 ne ogol e ot moro Jumamos e senta ma Kadongo, e Sab - lokason ma Kowidi man e Sab-kaunti ma Rachuonyo East.
Nyithindogo wuok e sab-kaunti ma Nyakach, kendo giselal kuom dwe achiel.
Achiel kuom nyirigo ne otimo penj mar (KCSE) Kenya Certificate of Primary Education higa mokalo, 2020 e praimari skul moro e kaunti ma Kisumu moyudo maks 288. Nyako machielo to jaklas abiriyo.
Ne oyud nyithindogo e od ja goranda moro. Ja Nyakach moro ma ne oyudo odhi Kadongo ne ong'eyo nyithindogo mi otero wach ne joodgi.
Asistant chif ma Kowidi, Michael Aoro, ne odhi e odno mapiyo mokawo nyithindogo.
Aoro wacho ni; “Wachni kore tek nikech ng'atni osebedo ka terore gi nyithindogi kuom kinde. Achiel kuom nyirigi wacho ni onindoga e kom to nyawadgi nindo e otando mar dichwono."
Aoro medo niya: "Gima nyathini wacho ok donj maber, nikech ok onyiswa gimomiyo ne owuok dalagi mondo onind e kom mar ng'at ma ok en kata watne."
Aoro ne otero nyithindogo e Polis Stesen kama polis ne openjogi weche momedore kae to bang'e ne otergi e osiptal ma Othoro mondo opimgi.
Polise pod manyo dichwogno nikech ne oringo sama ne odhi kaw nyithindogo.
Aoro wacho ni; “Dichwono ne oringo kane ofwenyo ni wede nyithindogo nie ode." Kata kamano, ne omedo wacho ni gibiro neno ni omake.
Ne owacho ne jonyuol mondo orit nyithindgi mondo gik ma kamago kik timre.
Jonyuol onego onon ahinya kuonde ma nyithindgi wuothoe mondo gigeng'negi chandruok.
Ne omedo niya; "Terruok gi nyathi en ketho maduong' e nyim sirkal."
Magoha nyiso yunivasiti man Homa Bay ni giket motelo wach pidho rech.
Jatelo mochung' ne Somo, Profesa George Magoha owacho ne joma ochung'ne Tom Mboya University College mondo giket motelo timo nonro mar pidho rech kod kaka inyalo tiek nok mosiko mar pi e Kaunti ma Homa Bay.
Ma e yunivasiti mokwongo mochak e kaunti mar Homa Bay. Noyawe e taon ma Homa Bay e higa mar 2016.
Gie sani, en e bwo Yunivasiti ma Maseno.
Profesa Magoha ne owacho ni gima duong' ma yunivasiti onego otim en timo nonro kaka inyalo tiek chandruoge manie alwora. Profesa Magoha ne ni kanyachiel gi Jude Wasonga ma en Jalup Kaunti Komisona ma Homa Bay, Fredrick Kiiru, ma en Jatelo Mochung'ne Migawo mar Somo e Kaunti ma Homa Bay, Prof Julius Nyabundi, jatelo ma Maseno University kod Profesa Charles Ochola motelo ne Tom Mboya Yunivasiti.
Profesa Magoha ne owacho niya: “Nok mar pi e Kaunti mar Homa Bay en gima ong'ere to tich maduong' mar yunivasiti en loyo chandruoge manie alwora.
Yunivasitini onego ochomre rando gi wach pi kendo gitim nonro e kaka inyalo tiek nok mar pi e Kaunti ma Homa Bay.
Magoha ne owuoyo kuno Tich Abich kane odhi nono kaka igero gorofa ma dhikawo milion 300. Gorofano dhi ting'o klase kod laboratori. Ne owacho ni yunivasiti mapod nyienno biro dhi maber ka po ni giketo pachgi e pidho rech.
Ne owacho ni ji e alwora mar yunivasitino ogeno rech kaka chiemo maberie moloyo, omiyo ka yunivasitino oketo kinda e nonro mar pidho rech, yunivasitino biro dhi maber.
Amor ahinya gi gedo ma dhi nyime e yunivasitini.
Ne omedo niya; “Kata kamano, mondo yunivasitini ochung' maber, nyaka utim kinda a hinya e nonro mar pidho rech.”
Jatelono ne owacho ni yunivasitino nyalo pidho rech mang'eny moloyo kamoro amora e Kaunti mar Homabay duto, kendo pidho rech nyalo kelonegi dongruok e yore mag somo kod yore mag yuto.
Magoha ne owacho niya: “Jopuonj mag yunivasitini ok onego omany rech oko. Un bende pidhuru rech!"
Yunivasiti ma Tom Mboya gero ute mopogore opogre mondo gin bende sirkal omigi ratiro mar bedo yunivasiti mochung' kende.
"Kata kamano, pok ong'ere ni ibiro migi ratirono karang'o. "
En gi jopuonjre 3000 matiegore e lony mopogore opogore.
"Yunivasitino ne ochako gi tiego ji e lony mar pur, lony mar ohala kod lony mar puonj."
Ne oger yunivasitino Homa Bay Farmers Training Centre (FTC), kama ne itiegoga jopur e yore mag pur.
Kot mar jotich odwoko e tich jal moro ma yande oriemb e tich. Giwacho ni oti nyaka chop kama kot ong'adone bura.
Kot ma Malo, omiyo Profesa Richard Muga ma yande odonjne thuolo matin mar yweyo. Profesa Muga en Jatelo e Migawo mar Thieth e Kaunti ma Homabay.
Jo Od Bura mag Homabay(MCAs) ne odonjone Profesa Muga Mei, tarik 12. Ne gidonjone ni otiyo marach gi migawone kaka jatij sirkal kendo oketho chik e okang' malach.
Ellyas Orondo ma en jalup Jatend Od Bura e Kaunti ne otero wach ma ne omiyo odonjne jatelono.
Bang'e, Muga ne otero kesneno ne Employment and Labour Relations Court man Kisumu ka otamore wach Jo Od Bura ma ne dwaro gole e tich.
"E kesneno, Muga ne odonjone Od Bura ma Homa Bay kod Gavana Cyprian Awiti."
Stephen Radido, ma en Jang'ad bura, nyoro ong'ado ni Muga odhi nyime tiyo kaka jatelo e migawo mar Thieth nyaka chop kinde ma ing'adoe kesne.
Jang'ad Bura Radido ne ochiko niya:“Kotni ochiko ni kik tim kaka joma odonjone Muga dwaro. Kik gol Muga e tije mar CECM mar Thieth nyaka chop kama owinj kesne e kot kendo ongadne bura.”
Ne owach ne Od Bura ma Kaunti kod Awiti mondo giter otese ma gidonjonego Profesa Muga e kot kapok ochopo tarik 5, Agost.
Muga bende ne onyis ni oter afidavit moro amora ma dobedgo kaachiel gi otese mag kesne Jun tarik 21 kata motelo ne mano. Ibiro ng'ad burano Oktoba tarik, 27.
Nyako ma jahigni 17, olal odiechieng' mokwongo mar Tam mar 3
Nyako ma jahigni 17 ma wuok Oyugis e Kaunti ma Homa Bay, olal e yo ma omako dhog ji.
Eunice Awino, masomo Atemo Mixed Secondary School, ne owuok dalagi Mei, tarik 10. Mano ne en odiechieng' mokwongo mar tam mar adek e higa mar 2020, mikwanoe tam mopogore.
Rael Akinyi, ma en min Awino, wacho ni chieng'no ne odhi e od nindo mar Awino gimoro sa 12 mokinyi to oyudo ka Awino pod nindo.
Owacho ni nyakono ok chiewga modeko chieng' skul.
Skul modhiga bor gi kama wadakie.
Akinyi ne owacho ne The Standard niya: "Ndalo skul Awino jawuokga e ot kapok sa 12 oromo."
"Kane openjo Awino gimomiyo pok ne odhi e skul, Awino ne owacho ni pok ne olielo wiye, to ka odhi e skul ibiro mana loke ni odog dala."
Akinyi ne omedo ni Awino ne owacho ni; "Onge somo malong'o ma dhiga nyime e Chieng' Yepo."
Miyo ma koro kibach nego ne owacho ni ne oyiene Awino bet dala ka ong'eyo ni oikore dhi e skul chieng' maluwe ma ne en Mei tarik 11.
"Bang' mano, Akinyi, ne odhi e taon mar Oyugis kama ne owinjore odhi orom gi achiel kuom joma tiyo e ofis mar sirkal mikanoe rijista mar nyuol, mondo olosne barup nyuol mar Awino ma ne idhi tigo mondo okete obed achiel kuom joma dhi timo penj mar KCSE."
"Kane Akinyi oduogo dala, Awino ma en choke kuom nyithinde apar, ne onge."
Bagne mar skul bende ne onge.
Kata kamano, bugene ne oso e gunia moket e kona moro kor budho.
Miyono wacho ni pesa ma ne oweyo ne Akinyi mondo ong'iewgo chiemo ne pod nie stul.
Jirende ne owacho ne Akinyi ni ne gineno Awino kawuok dala e boda boda gimoro sa auchiel modiechieng' Mei tarik 10.
“Akinyi wacho ni kanyo gikanyo ne ochako penjo wedegi duto ma odak machiegni kabe Awino ne olimogi, to ne ginyise ni ooyo."
Bang'e chieng'no, gimoro saa adek motieno, Awino ne ogoche ne min mare gi namba moro ma ok ong'ere konyise ni en e od miyo moro Kisii, omiyo min-gi kik bed gi kibach.
Miyono ma koro chunye chandore ne otero wachno e skul ma nyare somoe kae to odhi goyo ripot ni nyathine olal e Polis Stesen ma Oriwo.
Jumbe ariyo koro osekalo to pok one Awino.
Akinyi wacho niya: “Wach ma ne awinjo mogik en ni ne onene e Chiro ma Nyamira. Asetemo manye to pok ayude. Ageno ni ongima kama entie.”
Philip Ayoo, ma en japuonj maduong' Atemo Mixed Secondary School ne owacho ne The Standard ni rawerano en japuonjre e skundno.
Owacho ni Awino ne en nyako modimbre, mawinjo wach kendo pok nochendoga e skul.
Ayoo wacho niya: "Wabwok winjo ni oringo owuok dala.”
Wach chung' mar Rusana kelo ywarruok mang'eny ahinya mag siasa sama ng'wech milaroe kom Obado chopo e akere keke.
Josiasa machon ok mor ni Rusana ma en Jatelo mar Kaunti ma Migori odonjo e ng'wech milaroe kom mar Gavana Okoth Obado. Giwacho ni odonjo e ng'wejno apiny piny kuom wuoyo gi jodongo mondo oyiere.
"E chokruok moro ma ne otim Kisii, Mei tarik 3, jodongo mag Suba ne oyiero Christopher Rusana mondo ema okaw kom mar Obado. Kata kamano, wachore ni chokruogno ne ok otim e yo malong'o."
Joma moko ma bende laro komno, ne owacho ni ok gibi wuok e ng'wejno ng'ang'. Ne otelnegi gi Pamela Odhiambo, ma en Migori Women Rep matiende ni Miyo mochung' ne Mine ma Kaunti ma Migori.
Pamela Odhiambo, Philip Mwabe ma ja ohala , John Pesa ma jabunge machon ma Migori, Seth Odongo, ma yande omako tich maduong' Mombasa kod Owiso Ngao ma bende ja ohala wacho ni wach mar ni jodongo oyiero Rusana mondo ema ochung' en gima ok ginyal tiyogo nikech yierono ne olengore konchiel kendo ne ok otime kaka owinjore.
Yierono ne otim gi jodongo ma ne itayo gi John Okinda ma en jakom mar PEFA kata Pentecostal Evangelical Faith of Africa kod jodongo auchiel mowouk e konstichwensi mag Suna East kod Suna West.
"Chokruokno ne otimore Carmel Park hotel, e taon ma Kisii. Joma ne nie chokruokno ne gin Mrs Odhiambo, Rusana, Mwabe kod Pesa. Odongo kod Ngao ne onge."
"E chak jumani, Mwabe ne owacho ne The Standard ni ne ok oriwo lwedo wach goyo kura nikech joma nie ng'wejno notamore yiero ng'at achiel machung'. Oramo ni kata obedo ni ne oyier Rusana, en pod obiro chung'."
"Kane The Standard, owuoyo gi Pesa kod Mrs Odhiambo, ji ariyogo ne owacho ni gin e ng'wech mar laro kom Obado."
Mrs Odhiambo ne owacho niya: "Pok aloko pacha kata matin. Abiro chung' e higa mar 2022."
"Kata kamano, Rusana reyo areya ywarruok manie kindgino, owacho ni obiro wuoyo gi jowetenego kendo obiro neno ni ng'ato achiel ema ochung'."
"Mei tarik 16, kane The Standard wuoyo e simu gi Rusana madwaro chung' gi otiko mar ODM, jalno ne owacho ni owuoro gimomiyo jowetene ne oloko pachgi to ne gin e chokruogno kendo ne giriwo lwedo yierono."
"“Rusana wacho niya: Ne wan e chokruogno waduto, kendo ne wariwo lwedo gik moko duto ma ne timore. Pod ok ang'eyo gima ne otimore ndalo manok bang'e. Jofwamb weche nyalo penjogi."
"Ne owacho ni nikech koro jodongo riwe lwedo, en ng'wech ma ok ong'i chien. Odwaro riwo jothurgi mondo obed achiel, kae to ochak manyo ombul kuonde mamoko."
Jatelono wacho ni ogeno ni raia biro goyone ombul, ok ogeno ni Gavana Obado biro sire, nimar joma piem kode wacho ni gibiro kawo komno e higa mar 2022.
Rusana medo niya: "Nitie gima jodongogo ne oneno kuoma. Ang'eyo ni gigena, kendo abiro tiyo kaka dwarore. Ok gibi ywago ang'e ni ne giyiera."
“Nikech ajaling', jowetena ma walarogo kom osebedo ka ochaya. An to aikora tiyo kanyachiel gi jotelo ma waparogo machal kendo mabiro konya kelo dongruok Migori. Kata kamano, nyaka akwong nyiso jo Migori chenro ma an go.”
Kaluwore Riogi Riogi, ma en jakom mar jodong Suba, jodongogo neno ni bedo gi ng'ato achiel machung' e lo jo Suba duto nyalo konyo wuodgi kata nyargi kawo kom mar Gavana Obado.
Riogi ne owacho ni ong'eyo ywarruok madhi nyime kata kamano, okwayo joma ng'urgo mondo giwuo kendo giwinjre.
"“Riogi ne owacho niya: Kaka jodongo, ne waneno ni en gima riek keto ng'at achiel mondo ema ochung'. Mano miyo Jo Suba bedo achiel kendo riwo lwedo ng'at achielno bedo mayot, to mano nyalo miyo wakaw komno."
Anyuola mar jo Suna, ma gin oganda mar Suba, osegadwaro ni gibed gi ng'at achiel ma chung' mondo oriw Suna West ( ma nigi ombulu 46,162) kod Suna East (ma nigi ombulu 46,574) kuom ombulu 389,182 mag Migori duto.
"Weche dhi twere e ng'wech mar laro kom Gavana e dala mar Migori e higa mar 2022. Nimar Gavana Obada weyo ODM kendo dhi e PDP kata People’s Democratic Party kendo nitiere wach mar oganda jo Kuria."
Wachore ni bang' lando ni owuok ODM mitelone gi Raila Odinga, Obado osebedo katimo kinda ahinya mar rwako ji mang'eny e pati mar PDP.
Joma tiyo ne gavana wuotho e kauntino duto ka girwako ji e pati mar PDP. Jomoko indiko nyingegi e otas to jomoko irwako nyingegi e kompyuta. En tich ma gibiro timo nyaka giko higani.
Joma moko mabende dwaro komno gin; Boaz Okoth ma en Jatelo mar Od Bura, Seneta Ochillo Ayacko, Dalmas Otieno ma en Ja bunge machon ma Rongo, Edick Anyanga ma en Jabunge machon ma Nyatike, Mark Ogutu jasomo man Amerka kod Robert Okong’o ma en ja ohala.
Jothieth ma Homa Bay: Jo Od Bura mag Kaunti donjore gi weche thieth
Riwruoge mag jo thieth Homa Bay wacho ni jo Od Bura mag Kaunti matiende ni MCAs donjore gi weche thieth e Homa Bay County Referral Hospital.
Jo Od Bura ma Homa Bay nyocha owacho ni ogol Peter Ogolla e kom mar telo e osiptandno. Peter omako komno nikech nyocha ogol jatelo ma yande nie komno, Dr Lilian Kocholla. Jo Od Bura dwaro ni odwok Dr Lilian Kocholla e migawono.
Ne ochun Dr Kocholla mondo odhi e rusa nikech wachore ni ok oti maber kendo mano omiyo weche richo ahinya e osiptandno.
Mano ne omiyo Jo Od Bura otimo nonro kokalo kuom Komiti mar Weche Thieth mi giyudo ni osiptandno ne onge yien madwarore ahinya moriwo panadol.
Kar keto ketho kama owinjore, Jo Od Bura ne osiayo ni Profesa Richard Muga ema okelo chandruogego duto, kae to gidonjone ndalo matin bang'e.
Kata kamano, riwruoge mag Kenya National Union of Nurses (KNUN) kod Kenya Union of Clinical Officers (KUCO) ne owacho ni Jo Od Bura donjore gi tije mag osiptandno.
"Omondi Nyonje ma en jatelo mar KNUN e kaunti , Philip Mbom ma en jatelo mar KUCO kod Stephen Obunga ma en jakom mar KUCO, wacho ni kik chak lok kendo jotelo mag osiptandno."
“Nyonje ne owacho niya: " En adier ni jotend osiptandni ok osebedo katiyo maber emomiyo osechuno jotuwo ng'iewo ne lakteche gik monego obed e osiptal kaka glav mondo laktechego orwak sama ithiedhogi."
"Kata kamano, ne owacho ni jotelo moket manyien onego omi thuolo moromo. Onego omi Dr Ogolla kinde moromo mondo oti gi lony mare kondo orie weche ma ne jotelo machon oketho.”
Mbom ne owacho ni sama Jo Od Bura kwayo ni odwok Dr Kocholla e tich gi donjore gi weche thieth mag osiptandno.
“Ne omedo wacho ni: " Ne watimo lokruogego mondo walos weche ma ne miyo ji ok yud thieth maber e osiptandni. Sama ng'ato temo geng'o lokruogego, omono Jo Homa Bay yudo thieth mowinjore."
Obunga ne owacho ni weche thieth gin weche ma pek ma ng'ato ok onego omwomoree. " Wakwayo jo Od Bura mondo otang' ahinya nikech sama jotelo mag osiptal oboth e yo moro amora mano nyalo miyo ji olal ngimagi."
Joan Ogada ma en Jakom mar Komiti mar Thieth e Od Bura ma Kaunti wacho ni gin gidwaro mana konyo mondo weche odhi maber e osiptandno.
Sama Ms Ogada ne otero ripot mar nonro ma ne osetim e Od Bura ne owacho ni jotich e osiptandno onego oriwre kendo ginywak ne tich kanyachiel mondo githiedh Jo Homa Bay kaka owinjore.
Gavana Cyprian Awiti ema biro ng'ado gima ibiro timne Profesa Muga. Onyalo ng'ado ni oriembe e tich kata oweye mondo odhi nyime bedo e komiti mochung'ne osiptandno.
Philip Ochieng, jandiko mang'ula ne oik e dalane e gweng' ma Manyatta, Migori Kaunti.
Nyare miluongo ni Judith Adhiambo ne owuoyo e lo joodgi kendo ne owacho ni wuon-gi ne en ng'at mohero joode.
"Giwacho ni ne en rahuma kendo rambaka mabidho dho ingresa ma tamre ginono, kata kamano, kane en e dala, ne en ng'at mamuol kendo ma jaling'."
Adhiambo medo niya: "Wachno ne berna ahinya. Wuonwa ne en ng'at mopogore e dala, ne ok kel tije e ot."
Joode wacho ni kata obedo ni Ochieng' ne jaling' kamano, ne ojatugo gi nyithinde, to moloyo nyikwaye.
Nyakware miluongo ni Philip Ochieng Junior wacho ni ne oherogi ahinya. Ne ojaterogiga kuonde bayo kendo ong'iewonegi peremende mang'eny mopogore opogore.
Junior medo wacho niya: “Ne ohero nyikwaye ahinya, ne walaro yawone dhoot sama oduogo oa e tich."
Churchill Otieno, ma en Jatelo mar Editor’s Guild wacho ni Ochieng' ne en jandiko makende, en ema ne opuonjo ji gima ndiko mong'ith en.
Ji mang'eny ne mor kode nikech ne otiegogi e weche mag ndiko. Wamor ni ne en jachir.
Otieno ne owacho ni: Ochieng' ne nyalo ndiko adimba e wi gik matimore kamoro amora e piny, ne ok en mana ja Manyatta, ne en thuolo ka moro amora e piny.
Ne odwoko erokamano ne joodgi Ochieng' kod gweng' ma Manyatta kuom miyogi wuoyi ma wuoyi.
"Seneta Ochillo Ayacko ne owacho ni Ochieng' ne tiego ji mondo joma biro kawo tich bang'e obed joma olony. Ne okelo lokruoge mabeyo e weche ndiko kuom higni piero auchiel."
"“Ayacko ne owacho ni: "Jogweng'ni nopare kaka ng'at mang'ongo."
"Joode wacho ni Ochieng' ne odak Nairobi kuom higni mang'eny. Ne odwogo dala higani kae to ochako bedo matuwo mana bang' jumbe adek."
Ne otere St Joseph Ombo Mission Hospital kama ne othoe April tarik 27.
Jaod Ochieng' ne en Jennifer Dawa, kendo ne ginyuolo kode nyithindo ang'wen.
Ochieng' ne onyuolo gi dhako machielo kapok okendo Jennifer.
"Polise ne omonjo dala Ongwae nikech yiero mitimo Bonchari, to pati mag ODM, kod UDA okwedo gima ne otimoreno."
Polise momanore gi bunde ne omonjo dala Gavana James Ongwae, kendo moko kuom josiasa ma Kisii oywak ni gima notimoreno rach.
Josiasa mawuok e pati mag ODM kod UDA wacho ni en gima lit ni josiasa moko tiyo gi polise mondo gibwog jowetegi sama ji ochomo yiero matin mar Bonchari mabiro timore Tich Ariyo, juma mabiro.
Pati ariyogo ywak ni polise chando jopatigi masani timo kampen.
Ji 13 laro komno.
Chieng' Tich Ang'wen gotieno, polise ne omonjo dala James Ongwae Gavana ma Kisii. Ne oyudo omadho chae gi Seneta Profesa Sam Ongeri kod Janet Ong’era Miyo Mochung' ne Mine kata Woman Representative . Polisego ne owacho ni ji adekgo ne timo chokruok mar siasa ma onge rusa.
Kinyne, Tich Abich gokinyi, ka en Kisii taon, Ongwae ne owacho ne jofwamb weche ni polise ne owacho ni ne onyisgi ni chokruok ma gwenyore gi chik ne dhi nyime e dalane kendo ne gibiro giriembo ji.
Ongwae wacho ni ne okwayo polisego mondo owuog e dalane, kata kamano, ne gitamore ka giwacho ni ok gibi wuok nyaka josiasa ariyogo oa mokwongo.
Ongwae ne owacho niya: "Akwayo Ker Uhuru Kenyatta mondo otiek wachni, yiero en gima biro to kalo. Onge jatelo masikoga e kom. Joma oganda oyiero moketo e kom nyaka mi luor. Polise 50 ok nyal mwomore e dalana ka gima an ja mahundu moro ma sirkal manyo."
Ongwae ne omedo niya: “Bedona gavana ok opore apoya. Ne oketa e komni nikech ne ayudo ombulu mang'eny moloyo jomoko. Ma ok en kaka ng'ato onego oloch e wi ji. Ne an jatelo maduong e sirkal to ne ok aneno ka sirkal timo gik ma kamagi. Gik matimoregi richo.”
Seneta Ongeri ne owacho ni patigi ong'eyo gima nyalo miyo giloch e yiero moro kata mi kik giloch.
Ongeri ne okwayo IEBC otim tijgi maber e yiero matin mabiro. Bende, ne owacho ni osewuotho Bonchari duto kendo ogeno ni jo Bonchari biro yiero ng'at mowinjore.
Ne owacho niya: "Inyalo mor ni ilocho, to anyalo nyisi gadier ni onge gima iloyo, kendo mornino en mana kuom kinde machuok. Ng'ato nyaka ng'e kama ji owuokie kendo kama ji dhie. Gimoro amora nigi kindene, kik item gwenyo ombulu ma ji osegoyo."
Ong’era to ne owacho ni en gima mako dhok ni polise nyalo monjo dala gavana ma onge barua mar kot.
“Adwaro ng'eyo gimomiyo IEBC kod riwruoge mamoko oyie ni otim yiero to ging'eyo ni tuwo mar Korona osechopo thurwa."
Ne omedo wacho niya: "Yiero matin dhi nyime Juja to pok wawinjo ni polise chando ji kaka ichandowa koni."
Edwin Sifuna ma en achiel kuom jotelo e pati mar ODM wacho ni "ka weche tek ahinya, okenge mikawo bende medo mana ridore.
Chenro mar jalup Ker William Ruto mar manyo ombulu Nyanza medo mako mach nikech joma yande omakogo osiep kuno timo kinda ahinya mar sunge e alwora mar Nyanza.
Ng'eny jotelo mariwo Ruto lwedo ne gin jo ODM mong'anyo bang' gwenyore gi jatend patino Raila Odinga. Gisungo ne ji pati mar DP ka giwacho ni pati mar DP dwaro ni tieng' machielo ema okaw loch Nyanza kendo okel dongruok e alworano.
Juma mokalo, jotelo moko moriwo Eliud Owalo, ma en achiel kuom joma riwo Ruto lwedo Nyanza, ne oromo e otel moro Nairobi mondo giwuo e wi kaka ginyalo kelo dongruok Nyanza.
Giwacho ni chenro ma gitimo ema gibiro wuoyoe gi joma biro laro kom ker e higa mar 2022.
Giwacho ni ng'ato ang'ata mabiro dwaro ni Nyanza ogochne, nyaka kwong winjre kodgi kendo oket seyi ni obiro kelo dongruok ma gisendiko pinygo.
Wechegi timore sama Raila koni temo kweyo tula moro ma nyocha omuoch e pati mar ODM. Tulano ne omiyo ogol Otiende Amollo ma en Jabunge ma Rarieda e komiti moro mar od Bura.
Ji mang'eny ma yande ringo koni gi koni ka gikonyo Raila ne nitie e chokruok ma Owalo ne obedogo chieng' Tich Abich. Owalo bende ne en achiel kuom joma ne konyo Raila ahinya.
Joma ne ni e chokruogno oriwo joma ne oweyo ODM kane patino ok omiyogi kombe e yiero mag 2013 kod 2017. Ji kaka Jack Ranguma ma en Gavana machon ma Kisumu, Dalmas Otieno Jabunge machon ma Rongo kod Martin Ogindo Jabunge machon ma Rangwe.
Ranguma dwaro golo Gavana Anyang’ Nyong’o mondo en ema obed gavana ma Kisumu.
Wach ne owuok kamoro ni joma ne nie chokruogno paro mar donjo e pati mar United Democratic Alliance (UDA), ma en pati mar jalup Ker, kata kamano, ng'at ma ne ogolo wachno ok dwar ni ohul nyinge.
“Ng'atno wacho niya: Wadwaro kedo mondo ODM owe wiko e Nyanza duto. Wadwaro wuoyo gi Jo Nyanza mondo gigo ne Ruto ombulu mondo okaw kom mar Ker."
Jasiasano wacho ni Ruto ne oyienegi bedo gi chokruogno. Kendo achiel kuom gik ma ne gidwaro timo ne en manyo yore ma ginyalo ywayogo jotelo mamoko mag Nyanza mondo odonj e patigino.
Chenrogi oriwo ywayo josomo ma Nyanza mabiro konyogi loso ripot mar dongruok madwarore e alworano, kendo ripotno ema ibiro tigo e manyo ombulu ne Ruto Nyanza.
Jo grubno ne ogolo ripot ma wacho ni ginono dongruok ma Nyanza kendo gidwaro manyo yore ma ginyalo kelogo dongruok momedore.
Owalo ne owacho ni josiasa moko ma Nyanza dwaro mana telo to ok gichomre gi wach tieko dhier ma Nyanza. Kata kamano, ne ok ohulo nyinge jotelogo.
Luo Nyanza osebedo ka goyo ombulu ne Raila mondo okaw kom mar ker chakre higa mar 1997.
E higa mar 2013, Ker Uhuru Kenyatta ne otemo tiyo gi Onyango Oloo mondo omany ombulu Nyanza.
Onyango Oloo ne oyudo nie pati mar The National Alliance to gie kindeno jopatino ne osewere. Kata kamano, Jo Nyanza ne ogoyo ombulu ne Raila.
Kot ong'ado ni ochul japuonj kolej siling 416,000 nikech kolej ne ok orito winjruok ma ne gitimo kode
Kot ne ong'ado ni ochul japuonj kolej siling 416,000. Japuonjno ne puonjo mana kuom seche matin e kolejno, kendo kolej ne ok otimo kaka ne giwinjre mi ne ok ochule kuom dweche apar gachiel.
Kot ne owacho ni gibiro tiyo gi weche ma Tobias Andhala ne owacho nikech weg kolej ne ok obiro e kot kata obedo ni kot ne omiyogi barua manyiso ni idwarogi kuno. Tobias Andhala en japuonj e E-Smart Technical College.
Stephen Radido ma en Jang'ad Bura ma Kisumu Labour Court, ne owacho niya Tich Abich, "Mach Tarik 4, 2021, Andhala ne olero ywakne e kot to onge ng'at ma ne okwedo gik ma ne owacho. Omiyo kot chiko ni ochule siling 416,000 ma ne okwayo ni kolejno ochule.”
Ne ondik Andhala tich e kolejno Jun tarik 28, 2015, to chop Mei 27, 2016, ne pok ochule msache duto.
Septemba tarik 5, 2017, ne otero ywakne e Labour Court bang' temo wuoyo gi jo kolej mondo ochule.
Radido ne owacho niya: "Jandiko mar kot ne otero ne kolejno barua Oktoba tarik 26, 2017, to jo kolej ne ok obiro e kot."
Mano ne omiyo kot ong'ado ni kesno odhi adhiya nyime kata obedo ni joma odonjnegigo onge, nimar gifwayo ote mar kot.
Bang' winjo kesno, kot ne oneno ni en adier ni Andhala ne odonjo e winjruok gi kolej to kolej ne ok orito winjruokgino.
Radido ne omedo owacho ni pesago ne ochako nyuolre chieng' ma ne ohang ter wachno e kot, Septemba tarik 5, 2017. Omiyo ne ochiko ni ochul Andhalo pesago duto.
Kot ne onyiso Andhala ni obiro chulo kot ne tije duto ma odhi e kesno.
Polise ma Kisumu omako miyo moro ma jahigni 63. Miyono otudre gi kuo net mag suna ma ne okwal kuonde keno mag sirkal.
Polise wacho ni ne giyudo miyono gi bel 19 mag net. Gichich ni gin moko kuom net ma ne okwal Rabuor kod Nyang’ande jumbe ariyo mokalo.
Raia ne okwalo wach ne polise ma Obunga kendo polise ne odhi e od miyono USAID Estate Tich Abich mi gimako miyono.
Nikech ne ok onyisogi kama ne ogoloe netgo ne gitere Obunga Polis Stesen kae to gitere Central Police Station kama ne okawie nonrone kendo ondik kuo ma ne ichich ni otudrego.
Bang'e ne oter miyono Ahero Polis Stesen, Nyando, kama ne ohang terie ripot mar net ma ne olal.
James Ng’etich, ma en police kamanda ma Kisumu Central sab-kaunti, wacho ni ginono wachno.
Ng'etich ne owacho ni, " Ne wang'ado mar keto miyono e lwet polise ma Ahero nikech kuno ema ne oterie ripot mar kuo net kendo gisemako jomoko kuno bende."
Kauntino ne ochako chiwo net moseketie yath jumbe ariyo mokalo. Gin gi chenro mar miyo ji milion 1.2 net 790, 000 ka tin.
Thoth netgo ne okan kuonde mopogore opogore e sab kaunti abiriyo mag Kisumu. Ng'enyne, ne okan-gi e kuonde keno mag osiptande kod skunde.
"Kata kamano, ne ochung wach chiwo net kuonde moko Nyando ka ne ofweny ni bel 340 moting'o net 50, 50 ne olal e osiptande mag Rabuor kod Nyang'ande."
Lilyana Dayo, Mochung' ne Weche Malaria e Kaunti kendo ma ne ochung' ne wach chiwo net ne owacho ni ne ofweny ni netgo onge chieng' ma ne onego ochak pog ji net.
Jotelo ang'wen e osiptande ariyogo osemak nikech wach kuono.
Miyo ma jahigni 63 ma polise ne omako Obunga gi bel 19 mag net, e ng'at mokwong mak e kuono.
Polise wacho ni miyono ne owachonegi ni ouso netgo e lo ng'ato, kata kamano, otamore hulo nying ng'atno.
Lewnard Matete, ma en Jatend Polis, Nyando sab-kaunti ne owacho ni miyono biro bet e sel nyaka Wuok Tich mondo otere e kot.
Matete wacho ni miyono ok dwar konyogi fwenyo jokuoyego. Otamore golo weche motudre gi kuo mar netgo.
“Osiko oloko weche. Polise ok nyal ng'eyo kaka netgo ne owuotho nikech miyono ok dwar hulo gik mong'eyo.
Matete wacho ni, "Koro miyono wacho ni ok onyal paro nyingi ng'at ma ne okelo netgo mondo okan e ode kendo onge gima ong'eyo kuom ng'atno, mak mana ni owuok Busia. Owacho ni oonge kata mana nambane mar simu."
Wede miyono ne kwayo ni gichul bond mar polis mondo ogonye to polise ne otamore.
Matete ne owacho ni: "Nikech miyoni gwenyo weche ahinya, ok dwamiye bond mar polis, di po ka olalnwa. Nyaka orita arita e sel nyaka Wuok Tich mondo odhi e kot."
Chenro mar gedo mar Dr Ida Odinga e kaunti mar Homa Bay nyalo digni nikech ywarruok manie kind jal mochung' ne gedono kod jo Kenya Power.
Iluongo kama ogerono ni Dr Ida Odinga Library, Research, Innovation and Resource Centre kendo igere Ogande Girls High School man Homa Bay Town Constituency. Iwacho ni en gedo mabiro kawo milion 300.
Ne ochak gedo Desemba higa mokalo bang' nyasi maratipo ma ne ochung'ne gi Fred Matiang’i ma en Jatend Sirkal Mochung'ne Somo, nyawadgi Prof George Magoha, kod Dr Ida.
Osetiek mise, kata kamano, gedo ok nyal dhi nyime nikech weyini mag stima oliero kar gedo.
Weyini mag stimago golo stima Homa Bay katero e taon ma Suneka man e Kaunti ma Kisii.
Peter Kaluma ma en Jabunge ma Taon ma Homa Bay ne odhi neno kanyo. Ne owacho ni jo Kenya Power ema otamore chwalo weyinigo.
Kaluma wacho niya: "Ng'at mochung' ne gedono wacho ni osenyiso jo Kenya Power mondo ochwal weyinigo kamachielo, to pok gitimo kamano. Onego gi chwal weyinigo mapiyo nikech weyinigo kalo kama owinjore ogedie, kendo tich ok nyal dhi nyime."
Jabungeno ne owacho ni ka ywarruokno odhi nyime kendo tich ochung', pesa mibiro tigo e gedo biro medore.
"Kaluma ne owacho niya: "Onego otiek ywarruokno, kendo tich odhi nyime. Wadwaro ni otiek gik migero kae. Sama tich digni, pes gedo medore omiyo wadwaro ni omi wachni pek madwarore."
Ken Okumbe ma en Jatelo mar Kenya Power e Homa Bay Kaunti wacho ni ong'eyo wachno kendo osenyiso jal mochung' ne gedono pesa monego ochul mondo ogol weyinigo kama gintiere kendo otergi kamachielo.
Okumbe wacho niya: " En adier, ni ne gikelo wachno e ofiswa. Ne wanyisogi nengo mar loko ndach stimano to pok gichulowa."
Gidwaro gero laibrari manyalo ting'o jopuonjre 500, stediam molworore manyalo ting'o ji 1000 kendo ma kar bet opangore ka ng'as, ot moyang ne weche kompyuta kod kama jopuonjre nyalo bero talantagi kaachiel gi kama inyalo makie dwol."
Gedono ne onego okaw dweche 18, chakre Desemba tarik 21 chieng' ma ne otimie nyasi mar chako gedo.
NG-CDF ma Homa Bay ne ogolo milion 50 ne gedono.
Miyo moro ma jahigni 77 modak East Kolwa, Kisumu East Sab-Kaunti osebedo karito nyiri matindo mosenyuol kendo ojwang' kod mond liete ma bende ojwang'. Osebedo ka otimo kamano kuom higni 25.
Florence Otieno wacho ni chenrono osemiye thuolo mar konyo joma mine ma jochan mondo ochak ngimagi manyien.
Florence ne oyawo dalane ne mine ma kamago e higa mar 1996 bang' hinyore e masira mar ndara ma ne omiyo dende konchiel otho.
Ne onyiso The Standard niya: "Masirano ne omiyo afwenyo ni kare ng'ato nyalo lalo ngimane ka diemo wang' nono. Nikech mano, ne asingora ni abiro timo kar nyalona mondo ngima obed maber matin e oganda madakie. Omiyo ne achako konyo nyithindo ma nyiri monyuol kod mond liete."
Nyaka chop sani, miyo ma koro hike oseniang'no osereso nyithindo manyiri 38 kod mond liete 12.
Kaka kwan nyiri ne medore e kaka bende ne dwarore ni oti gi pesa momedore.
Florence wacho ni ne ochune manyo yore mamoko mag yuto, nono ne ok odhi nyalo.
Florence medo niya: "Ne aketo tenge puodho moro ma ne wabiroga puro. Mond lietego kaachiel gi nyirigo ne puro gik ma wauso. Ne wauso gigo kae to pesa ma wayudo wang'iewogo chiemo kod lewni."
Nyiri mamoko to ne ochako timo gik mopogore opogore, moko ne loso pat pat, moko wuoche to moko bege mag mine.
Gitiyo gi hyacinth migolo e Nam Viktoria.
Pesa mowuok kanyo itiyogo e chulo ne gi skul.
Wach nyiri matindo ma nyuol chando sirkal ma Kenya kod sirkal mag Kaunti.
Ripot moro mar Kenya Demographic and Health Survey kata (KDHS) nyiso ni nyiri ariyo kuom nyiri 10 manie kind higni 15 kod 19 nigi ich kata osenyuol.
E Kaunti ma Kisumu, grup moro moriwo joma owuok e kidienje mopogore opogore, kendo motelne gi Ida Odinga ma jaod Raila Odinga, jatelo ma ODM, timo kinda ahinya e kwedo terruok e kind joma pok odonjo e kend.
Florence wacho ni chenroneno osekonyo moko kuom nyiri matindo mobiro dak kode kik lwar e lwet joma dwaro tiyo kodgi marach e weche terruok.
Benta Awino, ma en min nyithindo ariyo, en achiel kuom joma chenrono osekonyo."
Koth mang'eny ma nyocha ochue ne omiyo pi odonjo mi otimo ataro e od Awino ma en chi liel. Ne ochuno Awino dar."
Awino wacho ka obwonjo mayom ni , "Adwoko erokamano ne Florence kuom chako chenro ma jaberni mar konyo mine ma jochan."
Koth mang'eny mosebedo ka chue osemiyo joudi mokalo 2,200 e Kaunti mag Migori kod Homa Bay odar.
Chieng' Wuok Tich koth maduong' ne ochue e lokason ma Kakelo Kakoth e Kaunti ma Migori kendo pi ne otimo ataro e mier 300 mi ochuno jogo dar kamachielo.
E Lower Karapolo, pi ohula olorone mier 60 , to e lokason ma West Kanyuor mier 99 oyudo chandruok nikech pi oula.
Philip Orwa ma en Chif mar Lower Central Kadem wacho ni pi oula otimo ataro e alwora mar Nam Kuja. Kuom ranyisi pi otimo ataro Lwanda kod Kuja.
Jopuonj ma Nyor Praimari Skul modak Lwanda ne oyoro pi machopo e chongegi mondo eka gichop e skul.
Nyithi skul to ne obare ne skul nikech ne giluor ni pi nyalo terogi.
Elisha Ondiek ma en Japuonj maduong' ma Nyor Praimari ne owacho ni chopo e skul tek ahinya ne nyithi skul.
Moko kuom skunde ma pi oula otimoe ataro gin kaka Kabuto Praimari Skul, Nyora Praimari Skul, Angugo Primairi Skul kod Molly Sekondari Skul.
Nikech koth mang'eny mosebedo kachwe Homa Bay Kaunti e ndalo adek mokalogi, joudi miche osedar kawuok Rachuonyo North.
Joudi mokalo 100 bende osedar e miechgi Kogembo sab locason e sab Kaunti ma Rachuonyo North.
Atarago ne obedoe bang' Nam Awach oo.
Hezekiah Owino ma en Asistant Chif ma Kogembo wacho ni pi ne ochako timo ataro Wuok Tich gotieno.
Pi ne otimo ataro Simbi praimari kod Simbi sekondari bende.
Joudi miche bende ne ochandore nikech pi motimo ataro e gweng' mar Nyapuodi e lokason ma Kanam e sab Kaunti achielno.
George Orimba modak Nyapuodi beach, wacho niya: "Ute ang'wen osepodho nikech koth mang'eny mosebedo ka chwe. Kendo nderniwa ok kalre."
Joudi mang'eny bende ne odar Kobala sab lokason ka ne ataro olworo miechgi kendo odinonegi.
Joudi miche e Ndhiwa sab kaunti bende ne ochandore ka pi ne otimo ataro bang' Nam Kuja mwomo.
Jokuno kwayo riwruoge mag sirkal mondo okonygi gi gik mochuno kaka chiemo.
John Odiembo modak Ndhiwa wacho niya: "Wakwayo sirkal mondo obi oreswa."
"To komachielo, chiemo moromo kelo siling milionde osekethore e puothe mag Naivasha nikech koth mang'eny mosebedo kachwe. "
Kama chiemo okethoree mogik en Mirera estate. Mondo ng'ato ochop kuno, ng'ato baro kawuok e ndara ma Naivasha-Mai Mahiu .
Ndara man e kind Mirera kod Karagita bende otimo ataro kendo chuno jo mtokni luwo yore mopogore.
Ndara mawuok Kijabe Mission Hospital nyaka Moi South Lake bende ok kalre.
Njoki Nyanjui, ma en achiel kuom joma puothegi otimo ataro, wacho ni pi oula ne ochako timo ataro Jumapil bang koth maduong' chwe e gwenge man yo ka malo.
Owacho ni puothegi kod ndernigo otimo ataro kendo gik moko okethre nyowuoyo.
Njoki ne okwayo sirkal ma kaunti mondo okaw okang' mar loso yore ma pi oula kaloe. Owacho ni pi oula keloga chandruok maduong' e alworano.
Kaluwore gi ripot moro mar jo Red Cross, nenore ni koth madhi nyimeni, dhi medo kelo ataro e alworano.
Riwruok mar KeNHA siemo jo mtokni ni kaka pi oula dhi nyime timo ataro, kik giluw Goye crossing.
Riwruok mar Kenya National Highways Authority (KeNHA) siemo jo mtokni ni nikech Nam Viktoria ma koro o, kik giluw daraja ma Goye.
"KeNHA wacho ni Nam o nikech koth mang'eny mosebedo kachwe e alwora mar Nyanza, kendo mano osekelo chandruok ne joma odak e alwora mar Nambno."
Giwacho ni, "Nikech onge yo machielo mar chopo Osieko, wakwayo jo mtokni ni kik gitem kalo daraja ma pi oumono, girit nyaka pi dog chien."
KeNHA ne owacho ni loche ok onego okal darajano, pod ginono kaka ginyalo medo tego darajano.
Ne oger daraja ma Goye e higa mar 1975. Ka ne igere, ne owach ni onyalo tiyo kuom higni 20 kae to igero daraja machielo.
Pi ne odino ne jowuoth chieng' Tich Adek mi girito chiegni odiechieng' mangima mondo pi odog chien.
Onyango Oduma, ma en dereva ne owacho ne The Standard ni pok odhi e tich nikech chal mar ndara. "Ok anyal ng'ado dhi lokacha omo kuoyo ne kastembega."
Oduma wacho ni chandruogni obedoe nikech sirkal ok osewinjo ywak mang'eny mag jo kanyo mondo ogernegi daraja manyien. Owacho ni tije mang'eny e alworano osechung' nikech darajano.
Juma mokalo, mtokni ne ok nyal ringo e ndarano kuom seche mang'eny nikech masira mar ndara ma ne otimore.
Raia ma kanyo kwayo sirkal mondo olosnegi ndarano mondo giwe tiyo gi pesa mang'eny kendo ketho seche sama gitiyo gi ndara ma koro osekethoreno.
Lori moro ne opodho mi olokore ataro e chuny ndara modino yo. Omiyo mtokni ne ochanore e ndara ma onge kama gikalie.
Dorothy Achieng, ma ne nie achiel kuom mtoknigo ne dhi Got Agulu Hospital. Owacho ni ne ochune wuotho gi tiende kilomita ariyo nikech mtokni ne ok nyal ringo.
Aggrey Ochieng, modak e alworano wacho ni ndara en gima dwarore ahinya mondo dongruok moro amora obedie e yore mag yuto e kauntino. Owacho ni jotelo ma kanyo osefwayo wach loso ndarano. Owacho niya: "Wasetero wach ndara ne jabungewa, ne gavana kendo ne riwruok mar KeNHA, to onge gima gisetimo."
Elisha Odhiambo modak Usenge Taon wacho ni gitiyo gi pesa mang'eny ahinya e loso mtokni nikech ndara marachno.
Odhiambo medo ni, "Jo matatu kod jo boda boda bende osemedo nengo ahinya nikech ndarano."
KeNHA nyoro owacho ni gin gi chenro mar gero daraja machielo motegno.
"KeNHA ne owacho niya: ""Wasechako ng'iewo gik loso daraja mondo watiek chandruok ma jabedoga e darajani kinde ma Nam Viktoria opong'."
Jomahundu abich ma ne omak Kisumu chieng' Jumapil oter Nairobi mondo polise otiek nono wechegi kuno.
Chieng' Wuok Tich, kot moro Kisumu ne omiyo polise rusa mar keto jogo e sel kuom ndalo 10 momedore mondo gimed yudo weche kuomgi.
Nyoro, polise ma jonon wach matiyo gi Anti-Terror Police Unit ne otero jogo e mtoka nyaka ofisgi maduong' man Directorate of Criminal Investigations mondo omed non-gi.
Jomahundugo ne gin Jamal Muhamud, Abdul Razzaq, Nadeed Muhammad, Amin Muhammad kod Younas Muhammad, giduto gin jo Pakistan.
Polis moro mong'eyo wechego wacho ni jogo ne owuotho e grube ariyo kendo ne gidonjo Kenya ka gikalo boda ma Kenya gi Uganda.
Jomahundugo ne osetemo ahinya pondo ne polis, kata kamano, polise ma akicha ma ne oyudo osekwalnegi wach ne omakogi Kombewa, Kisumu.
Nonro ma ne otim kuom jomahundugo ne ofwenyo ni grup machielo bende ne odonjo Kenya kendo ne gin e yo ka gidhi Kericho.
Mano ne omiyo polise odino ndara Ahero kendo goyo peksen mtokni duto mawuok Kisumu.
Polis machielo mong'eyo wechego wacho ni jogo ne otemo ahinya mondo kik makgi. Sama ne gifwenyo ni polise luwogi, ne gilor Ahero kae to gichako wuotho ka gidok Kisumu.
Polise bende nono joma nyalo bedo ni ne giwuoyogo.
Ok ong'ere maber kane gidwaro timo timbe mag mahundu. Kata kamano, polise wacho ni timbegi kod moko kuom gik ma ne oyudgigo, miyo gichich kodgi.
Polis moro ma ne onono jogo wacho ni ne oyudgi gi gik simu mang'eny kod yunifom mag jolweny.
Nyoro, Samuel Anampiu ma en Kamanda mar Kisumu Kaunti ne owacho ni oseter jogo Nairobi.
Anampiu ne omedo niya: “Waterogi Nairobi mondo nonogi obed mayot."
Nikech sirkal moter e Kaunti, lokruoge mabeyo timore Siaya.
Siaya taon osegerore nyowuoyo nikech sirkal moter e kauntino. Kuom higni mang'eny Siaya taon oseng'ere kaka taon motimo buru kendo monindo aninda. Kata kamano, nikech oter sirkal kuno, mano oseywayo jo ohala kendo osemiyo ochak chenro mang'eny mag dongruok.
Mos mos chenro mag dongruok konyo e yore mag yuto e taondno. Kata kamano, ji chich gi kwan mar pesa miwacho ni otigo e chenro mamoko mag taondno.
Siaya taon osetimo dongruok mang'eny. Higni machon ne en mana chiro miluongo ni Ahindi, kae to obedo taon maduong' mar distrikt, sani to en taon maduong' mar Kaunti.
Achiel kuom dongruoge madongo maloko kit Siaya en od Kot Maduong' ma Siaya migero sani. Odno igero gi milion 340 kendo ochiegni rumo.
Ann Amadi ma en Judiciary Chief Registrar ne onono Odno Desemba mokalo. Ne owacho ni tich otire maber kendo ni odno chiegni rumo.
Sirkal ma kaunti nyocha otiyo gi milion 43 e loso Ahindi Gardens kod kar bayo mar gavana. Eugene Wamalwa ma en Jatelo Maduong' e Weche Sirkal mag Kaunti ema ne oketo seyi mondo chenrogo odhi nyime.
Wamalwa bende ne oketo seyi mondo oger ofis manyien mar kaunti madhi kawo milion 75.
Sirkal ma kauntino bende osetiyo gi milion 165 e loso Siaya County Referral Hospital.
Gavana Cornel Rasanga wacho ni gedo machielo moseger pasent 90 en stediam manyasani ma okawo milion 400.
Gik moko ariyo ma bende osemedo loko kit taon ma Siaya gin: chenro mar Sirkal mar Kenya mar keto stima e nderni. Chenrono ne okawo milion 100. Gimachielo en chenro mar Sirkal ma Kenya mar keto lam e nderni maringo e Siaya taon, chenrono otudore gi chenro mar ndara ma ne oger kowuok Siaya nyaka Nyadorera.
Kennedy Onyango, modak Siaya wacho ni moko kuom dongruok mosebedoe kaka wach keto stima e nderni ma Siaya obiro nikech winjruok ma ne omedo bedoe e kind jatelo mar ODM Raila Odinga kod Ker Uhuru Kenyatta bang' Mosruok.
John Odhiambo, ma bende odak Siaya oyie ni osetim dongruok mang'eny Siaya kata kamano, ochich gi pesa mang'eny mokalo miwacho ni otigo e chenro moko, to ahinya ahinya e chenro mag sirkal ma kaunti.
Walter Okello, ma en Jatelo mar Lowo, wacho ni sirkal ma kaunti osechako muko udi maricho richo manie taon mondo gikel chenro maber e taon kendo gi med bero taondno.
Owacho ni dwarore ni jokanyo ma nigi udi moti e taon olos udigigo mondo ginen maber kaka udi mamoko e taon.
Gie sani, ok wami joma udigi oti lease (ratiro ma sirkal miyo ji kinde ka kinde mar tiyo gi lowo) mak mana ka gigero udigigo maber.
Okello ne owacho ni Joma nigi ute maricho richo mibiro muk osesiemnegi kar ohala e alwora mar taon ma onego gigerie ute ohala.
Profesa Paul Achola, ma en jakom mar munisipal mar bod ma kaunti wacho ni higni mang'eny mokalo Siaya ne en mana chiro kod kama ji ne biro bayoe, to gie sani, Siaya osedongo.
Owacho ni e higni mag 1940 Siaya taon masani, ne en mana chiro ma Ahindi. Ji ne biro ng'iewo chiemo kod gik ot.
Kae to obedo kar tuke kaka spot kapok obedo taon maduong' mar distrikt.
Rasanga wacho ni dongruok matimore sani nyiso maler ni wach tero sirkal e kaunti tiyo maber.
Rasanga wacho ni, "Nenore ni sirkal ma kaunti mar Siaya dhi nyime kelo dongruok ma konyo e yore ohala kendo medo bero ngima ji e oganda. Lokruogego loko kit Siaya taon."
“Riwruok ma sirkanda osebedogo kanyachiel gi World Bank kokalo kuom Kenya Devolution Support Programme kod Kenya Urban Support Programme osekonyowa timo dongruok madongo e kauntini.”
Ne openj Gavana ma Siaya, Cornel Rasanga gimomiyo ne otiyo gi pesa mang'eny moloyo ma ne owal ni otigo e kedo gi masira mar Korona. Pesano ne wuok e aguch masira mar kaunti.
E romo ma ne gitimo e intanet nyoro gi Senate Standing Committee on Health, ne oket Mr Rasanga kama diny mondo oler kama ne ogoloe milion 115 ma ne otigo e weche motudre gi masira mar Korona to pesa ma kaunti ne owalo ne masirano ne en mana milion 100.
"Ripot makende mar Auditor General (Jatelo maduong' manono kaka pesa otiyo) e wi kaka kaunti duto otiyo gi pesa ma ne giwalo ne Masira mar Korona, ne onyiso ni kaunti ma Siaya ne ogolo e aguchgi mar masira pesa mang'eny mokalo ma ne giwinjore ni gigol."
Ripotno ne wacho niya: “Wachore ni chop Julai 31 2020, ne nenore maler ni ne oseti kod siling 115,884,928 e weche motudre gi masira mar Korona, to mano ne gwenyore gi pesa ma bajet nyiso ni kaunti ne onego otigo e masirano.”
Gavana to ne wacho ni kaunti ne otiyo mana gi milion 100 to ok milion 115 ma ripot makendeno nyiso.
Nyalo bedo ni nitiere both kamoro e kwanono, kata kamano, anyalo kelonu nonro manyiso ni ne ok watiyo gi pesa mokalo milion 100.
Wasanga ne owacho ne komitino niya:"Anyalo nyisou gadier ni ne watiyo mana gi pesa ma ne kaunti ne owalo ne masira mar Korona. Ok ne watiyo gi pesa mokalo kanyo.”
Auditor General ne owacho ni ripot ma en-gono ni kare, ne nitiere riside manyiso ni ne ochul milion 115.
Komiti ne openjo gimomiyo weche kaunti kod weche AG gwenyore.
Seneta ma Narok Ledama ole Kina ne openjo niya: “Kare Auditor General ogolo nonrone kanye, ka gavana oramo ni ne otiyo mana gi milion 100? Kwandeno owuok e polo?"
Kata kamano, jakom mar komitino ma en Seneta ma Kisumu Fred Outa ne owacho ni gavana okelnegi ripot manyiso kaka ne otiyo gi pesa."
Mr Outa ne owacho niya: “Wamiyi juma achiel mondo ikelnwa ripot manyiso ni ne ok itiyo gi pesa mokalo milion 100."
Siaya ne owalo siling milion 270 ne masira mar Korona. Milion 100 ne dhi wuok e agulu mar kaunti mar masira. Ne omi kaunti milion 60 Julai, tarik 7 kendo ne omedgi milion 40 Julai tarik 14.
Pesa mamoko ma ne kaunti oyudo ne gin: Pesa mowuok e sirkal kendo moketne chik mitiyogo, milion 97, Danida ne ochiwo milion 6, Sirkal ma Kenya ne ochiwo pes jothieth milion 36 kendo Kenya Devolution Support Programme (KSDP) ne ochiwo milion 30 million.
Ketho mamoko bende ne oyudre kuom Rasanga. Ne ok otiyo gi pesa mar KSDP kod pesa ma ne sirkal ochiwo moketne chik e kinde mowinjore.
"“Gie kinde ma ne inono kwand kaunti, pesa ma ne sirkal ochiwo moketne chik kod pesa mar KSDP ne pod nie aguch masira ma Siaya kaunti kod aguch KSDP ma Siaya kaunti. Ripot wacho ni mano ne otimore nikech podi ne ok oket seyi e bajet ma ne owinjore otigo, ne onge chenro moket mar tiyo gi pesago kendo ne pok olos chenro mar ng'iepo gi pesago.
Gavan ne owacho ni pesa mar KSDP ne otigo e ng'iewo gik ma ne konyo ji nyagore gi Korona.
Pesa mar loso kuonde ma joma nigi tuwo mar Korona betie ne dhi kawo pasent 71 mar pesago, to ne inyalo mana chul pesago ka osetiek gero kuondego.
E kinde ma ne inono kwanono noyudo ka osewinjruok e wi pesa ma ibiro chul ji. Jogedo gi jomamoko ne dhi nyime tiyo, kata kamano, ne pok gitieko kendo ne pok ochulgi. Mano emomiyo pesago pod ne nitie.
Nyathi skul ne chiegni bare ne skul nikech tuwo.
Tuwo mar ich ne oketo Henry Madaga piny e giko higa mar 2020.
Ne othiedho iye kuom jumbe mogwaro kendo ne ochako paro ni onego owe ma ok otimo penj mar Kenya Certificate of Secondary Education.
Kata kamano, nyoro Madaga ma jahigni 18 ne mor matamre ginono sama George Magoha Jatelo mar Somo, ne somo nyinge e kind nyithindo motimo maber moloyo e penjno. Madaga ne oyudo A mochung' kata A plain, kendo ne en namba aboro e Kenya duto.
Madaga en kayo e odgi, gin nyithindo abich kendo odwaro bedo laktar. Ne oyudo en e duk lewni mar ner mare sama ne ogol dwoko mar penjno.
Madaga ma ne osomo Maranda High School wacho niya: “Ne ok ang'eyo ni anyalo timo penjno. Tuwono ne oketa piny, kata kamano, adwoko ne Nyasaye erokamano ni ne aloyo tuwono.”
Kane jofwamb weche mag The Standard oyude e duka mar ner mare, Chichwa Market, ne pod onenore mool.
Sinani ne omiyo aloyo lwenyno, owacho ni doher dhi e Yunivasiti ma Nairobi.
Paul Kaunda, ma ne en japuonj maduong' e praimari skul ma ne Madaga osomoe ne mor sidang' gi kaka Madaga okalo penj.
Madaga ema ne omako namba Kosau e penj mar Kenya Certificate of Primary Education.
Kaunda ne owacho ni, “Madaga ne onge skul fis mar donjo e sekondari, kata kamano ne wawuoyo gi japuonj Maduong' ma Maranda mondo orwake e skundno.”
"Joot moko modak Ogango, Manga sab kaunti Nyamira, chunygi chandore ahinya nikech wuodgi molal. Wuodgino ne owuok e skul dweche adek mokalo."
Jane Mirambo ma en min wuoyino wacho ni ne gikiya ni nyathigi olal. Owacho ni ne ging'eyo mana ndalo ariyo mokalo kane olor skunde nikech rusa mar Easter.
Min nyathino ne onyiso The Standard niya: “Ne arito Kevin mondo oduog to ne ok anene. Kane wadhi e skul mondo wapenj wachne ne onyiswa ni pok ginene chiegni tam mangima."
Owacho ne ni gitero ripot mar lal mar wuodgino Sengera Polis Stesen, momigi namba mar OB 7/23/0/2021.
A kanyo en mana ywaruok e kind joskul gi joodgi Kevin. Joskul wacho ni joodgi Kevin ema ne ok okawo ting' margi, to joodgi Kevin wacho ni Joskul ema ne ok okawo ting'gi.
Otas moro ma ne joskul ondiko ma bende ne gimiyo polise nyiso ni Kevin Machuki, ja Fom 1, Nyaisa SDA Mixed Day and Boarding School, ne owuok e skul Januar tarik 10 ka odhi e liel e dalagi.
Anne Kemunto ma en chi owadgi Kevin wacho ni; “Ok wang'eyo liel moro amora ma ne obedo e dalawa higani. Ripodno ok en adier."
Weche ma skul ondiko e wi tudruok mosebedo e kindgi kod min Kevin nyiso ni ne ok ginyal yudo min Kevin e simu mondo ginyise ni wuode ne omi rusa mar biro e liel dala.
Kata kamano, skul wacho ni ne gioro ne min Kevin ote mar simu ma ne nyise wachno.
“Ne ok wanyal tamo wuoyino dhi e liel kane oramo ni nyaka odhi. Bang' temo gi kinda yudo min-gi e simu to otamore, ne wang'ado mar miyo wuoyino rusa mondo odhi e dala."
Tobias Omollo ma en japuonj maduong' e skundno wacho ni: "Kane wuoyino ok oduogo bang' ndalo manok, luwo wachno ne tek nikech ne ok wanyal yudo min-gi e simu. E kindeno duto, simu mar min-gi ne osim."
Omollo wacho ni janyuolno ne onego obi e skul mondo openj wach nyathine bang' yudo ote ma ne wacho ni wuode ne omi rusa mar wuok e skul.
Omedo ni “Kane ok wanyal yudo janyuolno e simu ne wa orone ote e simu. Ang'o momiyo ne ok oluwo wachno bang' neno ni nyathino ok ochopo e dala? Ne watemo luwo wachno kendo, to ne ok gidwokowa."
Japuonjno wacho ni rekod mag skul nyiso ni miyono ne odhi e skundno Februar 2, 2021, mochulo fis mar siling 4,000. Ne ok openjo kama wuode nitie, bende ne ok owuoyo gi japuonj nyathino mondo ong'e kaka nyathine timo e skul."
“Pile ka janyuol odhi e skul ma nyathine somoe omanyo japuonj nyathine mondo owuo kode kata oweyone nyathineno pesa moro matin."
Omollo wacho ni; "Rekod mar skul nyiso ni ne ok owene Kevin pesa moro amora."
Min nyathi to wacho ni chieng' ma ne odhi chulo fis nyithindo ne timo penj kendo mano ema nomiyo ok nopenjo wach wuode.
Kata kamano, rekod mar skul to kwedo wachno.
Kalenda mar skul ma bende ne omi polise nyiso ni nyithindo ne ok tim penj e odiechiengno.
Ne otim penj e kind Februar tarik 9 gi Februar tarik 12, to ok Februar tarik 2 kaka miyono ne wacho.
Gabriel Mwangangi ma en kamanda ma Manga Police wacho ni fail manyiso lal mar Kevin oseter ne Director of Public Prosecutions (DPP).
Mwangangi wacho niya: "Wasewinjo gima skul wacho, bende wasewinjo janyuol. Wasetimo nonro kendo wandiko gima waparo mi watero ne DPP. Nenore maler ni nitiere kama ne tol ombekoree, kata kamano, DPP ema dhi ng'ado kesni."
Kemunto wacho ni Kevin ne en wuoyi mamuol kendo ne en gi osiepe matin.
Kemunto wacho ni, “Wuodeno ne en jaling' ahinya, ne ok yot ng'eyo pache. Pok nobedoga gi timbe ma achach kata wuotho gi osiepe maricho."
Joodno kwayo ni kapo ni nitie ng'at mong'eyo kama rawerano nitie to oter wachno e polis stesen.
Kaluma wacho ne joma kwedo patigi niya; "Weuru pogo ODM gi wach Otiende mogol e komiti."
ODM ogolo Otiende Amollo, Jabunge ma Rarieda e komiti mar Od Bura. Chieng' Jumapil, Mei tarik 9, Peter Kaluma ma en Jabunge ma Homa Bay Town ne owacho ni wasik ODM rendore gi wachno mondo gipoggo ODM.
Kane Kaluma wuoyo Ogande Girls High School, kama ne odhi nono kaka chenro mag dongruok ma itimo gi NG-CDF ma konstichuensi mare dhi nyime, ne owacho ni wasik ODM jimbo wach golo Otiende e komiti mondo giketh nying ODM.
Kaluma wacho ni: “Nitie joma rendore gi wach golo Otiende e komiti mondo gipog ji e pati mar ODM. Gisiayo weche ma ne rik onge e kind Jabungeno kod jotelo mag ODM."
Kaluma wacho ni ok ber keto ketho kuom ODM nikech lokruoge ma gisetimo e komiti mar Od Bura. Owachoni lokruoge ma kamago gin gik mapile.
Ne owacho ni: “Loko joma nie komiti mar Od Bura en gima timore pile e pati mag siasa. Omiyo lokruoge motim e JLAC ok onego okel wach."
Kaluma wacho ni golo Otiende e komitino ok en kum ma ODM omiye kaka jomoko wacho.
Owacho ni Otiende pod ni e komiti ma nigi teko mar Public Accounts Committee (PAC) e Od Bura.
Owacho ni kapo ni ODM ne nigi wach kod Jabunge ma Rariedano ne digi gole e PAC.
Kaluma wacho niya; “Kapo ni jatelo mar ODM Raila Odinga ne en Jabunge en ema ne dobedo jakom mar PAC nikech en kom manigi nyadhi kendo jatelo mar pati makwedo sirkal ema kawoga komno. Omiyo, bedo ni Otiende nie komitino nyiso ni ODM ogene."
Jabungeno ne onyiso joma riwo ODM lwedo kod jo Nyanza mawuok e alwora ma Otiende wuokie mondo otang' gi jowasigu.
Kaluma ne owacho ni: “Jowasigugi dwaro pogo patiwa kendo gidwaro pogo ogandawa. Nyaka wachung' motegno mondo kik gichochwa gi chenrogi monjawni."
Otiende ne en jalup jakom e komiti mar Od Bura mar Justice and Legal Affairs Committee (JLAC) kata kamano, nyocha ne ogole e komno mi kare oket ma Tom Kajwang'. Ne otim kamano nikech paro motegno ma Tom osegabedogo e wi wach Building Bridges Initiative.
Kaluma ne owacho ne jo Nyanza mondo oikre ne refarendam bang' kane Od Bura oyie gi wach Building Bridges Initiative (BBI) Constitutional Amendment Bill 2020.
Ne owacho ni kinde osechopo mondo Jo Kenya oyud Chik manyien.
Kaluma ne owacho niya: “Wabiro chako kampen machiegnini nikech wanyalo bedo gi refarendam Agost higani. Omiyo Iikreuru."
Owacho ni Chik manyienno biro konyo e kedo gi mibadhi nikech biro chuno Jobura tiekre gi kes mag mibadhi e higa achiel bang' ka osedonj ne ng'ato.
Omak nas ma dichwo Siaya nikech noterore gi nyako ma ja Fom 2.
Tich Abich, Mei tarik 7, Polise ma Gem e Kaunti ma Siaya ne onono nas ma dichwo ma wachore ni ne oterore gi nyako ma ja Fom 2.
Nasno tiyo e dispensari moro Gem sab kaunti. Kata kamano ne ogonye nikech ne ok oyud weche moromo mi odonjne e kot.
Wachore ni nasno ne oterore gi nyakono Mei tarik 2, jomoko to wacho ni osegabedo gi osiep ma kisera gi nyathino kuom kinde.
Charles Chacha ma en jatelo mar polis e sab kaunti ma Gem wacho ni gisechako timo nonro mondo giyud weche madier ma ginyalo donjonego nasno.
Owacho ni nasno ne owacho ni okiya nyakono kendo otimo osiep ma kisera gi nyako moro maduong' mopogore gi nyathino.
"Ne wamako ng'atno mi wanone kae to wagonye. Wasetero nyathino e osiptande ariyo mopogore Siaya kod Gem mondo opime to ok giyudo gima nyalo konyowa e nonro ma watimo.", ne owacho.
Chacha wacho ni raia ema ne oyudo nasno gi nyako ma jahigni apar gabiriyono e mtoke ma ne ochungo e bath bungu moro.
Chacha wacho ni,"Nonroni osedigni matin nikech ne ok okelnwa ripot e kinde mowinjore. Jonyuol nyakono ne okwongo otero wachno ka chif. Gisetemo loso wachno e kindgi gi nasno kendgi ma ok gikelo wach ka polis. Raia ema omiyo wayudo kesni."
Ne omedo niya: " Thoth jonyuol miyo bedo matek mondo okony nyithindo ma oterruokgo. Ng'enyne gitieko wechego e kindgi giwegi gi ng'at ma oterore gi nyathigi ma ok gikel wach ka sirkal. To mano ok kony nyathi."
Chacha wacho ni kane oternegi wachno, ne gimanyo nyathino kod jonyuolne kae to gitero nyakono e osiptal.
Kamanda ma sab kaunti wacho niya: "Ok wanyal make kata tere e kot maonge wach ma wayudo kuome manyalo tweye. Nyakono oramo ni okiya gimoro amora e wi wachno. Ne owacho ni okiya dichwogno sama ne wapenje wechego."
Owacho ni polis pod nono wachno kendo gibiro neno ni okony nyathino kaka owinjore gi chik.
Jotelo ma Nyamira Kaunti oket mondo oler kaka kauntigi ne olalo siling bilion 2.8 e osara ma wachore ni ne owuondruok ni ochul jotich maonge, kendo miparo apara e higa manie kind 2018/2019.
Wach ndiko ji e tich ma ok oluw chik higni auchiel mokalo ne ochier kendo Tich Abich godiechieng'. Wachno ne omieno Nyaribo gi chilo kaachiel gi jatende ma koro osetho John Nyagarama. Wang'ni, wachno thuwe gi jotelo mag kaunti.
Jotich manyien ma wachore ni ne ondikgo miyo pes osara medore gi milion 3 dwe ka dwe. Wachore ni ne ondik jotichgo ma ok oluw chik kaka dwarore.
Achilo Ayako, Seneta ma Migori kendo ma en jakom mar Komitino ne onyiso Gavanano mondo oler kaka Kaunti ne ochopo e okang' mar ndiko ji e tich ma ok gilando wach tije mantie kendo miyo County Public Service Board thuolo mar wuoyo gi joma indikogo mondo gine ka be giwinjore gi tije midwaro migi.
“Magi gin dhano ma ne owinjore one gi wang' kendo owuogo achiel kachiel. Pi ne oduwore higni ariyo mokalo kendo sirkal mar kaunti onge otese manyalo siro wach mobamni.”
Gavana Nyaribo ne oyie ni onge rekod manyalo konyogi fwenyo jotichgi ma wachgi ok ong'ere maler. “Asegolo chik mondo okwan jotich mag kaunti achiel achiel, kendo mano nyalo konyowa chopo e kuku mar wachni.”
Dr Peter Kereri, Jakom mar The County Public Service Board bende ne oket kama diny mondo oler kabe ji 736 ma wachore ni ne ondik tich ne ondik tich gadier.
Dr Kereri ne owacho ni en adier ni Komiti Mochung' ne Tije mag Kaunti ema ne ondiko ji.
Kata kamano, ne ok ati e ofisno gie kindeno, kata kamano, an gadier ni jo bod kod jo komitino ne owuoyo, kendo ne ging'ado ni owinjore gindik jotich momedore ma konyo e tije matindo tindo kendo gimed kwan mar jorit.
Kata kamano, ne ok onyal chiwo nyinge joma ne ondik tich e kindeno, kata kwan margi.
Seneta ma Nyamira Okongo Mogeni ne owacho ni dwoko jotich 736 e tich ne otim ma ok oluw chik. Ne en winjruok e kind Sirkal ma Kaunti gi okil moko kendo ne giketo seyi mar yie ni wachno otimre.
“Nyaka ter jogi e Kot , kendo odonjnegi ng'ato achiel achiel. Nyaka ginyis barupe ma ne ondikgigo e tich mondo ong'e ka be gintie adier. Ma en kuo monego onon. Nyaka bed ni ng'ato ne odhi modino ne kot mondo Jo Nyamira okung bilionde mag pesa ma wachore ni ichulo joma onge.”
Ne omedo niya: "Ok watiek kesni kaka iwacho kae. Gima timore en mana manyo kaka ji nyalo winjore kae to idwoko jogo e tich.”
Benjamin Langat, Seneta ma Bomet, ma bende nie Komitino ne owacho ni sirkal ma Kauntino ne onge rekod malong'o mar chiegni gimoro amora.
“Wadwaro mako joma ne otimo gini. Gin jomage ma ne ondiko jogi e tich? Ng'ano ma ne ochako wach mar bedo gi tije ma imiyo ji? Ka en adier ni ne oriembgi e tich, ere barupe manyiso mano? To kapo ni en adier ni pod gitiyo, to kare gitiyo kanye?”"
Ne omi Gavanano ndalo 14 mondo okel otese machiwo nonro e wi penjo mogwaro ma ne openje.
Komitino osebedo ka romo e Od Bura ma Kisii Kaunti kuom juma achiel mokalo.
Gavana ma Migori Okoth Obado ma ne owinjore openj penjo Tich Ang'wen gokinyi ne ofwayo wachno kendo ne ok odhi e nyim komitino.
Cyprian Awiti, Gavana ma Homa Bay Kaunti bende ne ok nyal chopo e nyim komitino.
Ne onego odhi e nyim komitino Tich Abich gokinyi.
Chieng' Tich Ang'wen, Mei, tarik 6 Jo Od Bura ma Migori ne owacho ni ok en adier ni Ken Ouma ma ne en Ja Od Bura Mawuoyo e lo Pati kod Kevins Keke ma ne en Ja Od Bura ma Neno ni Oluw Chik ne ogol nikech ne giriwo lwedo pati mar People’s Democratic Party (PDP).
Joma tudore gi PDP kelo tungni e Od Bura ma Migori Assembly sama Jo Od Bura (MCAs) golo Ja Od Bura Mawuoyo e lo Pati kod Ja Od Bura ma Neno ni Oluw Chik
Boaz Okoth, ma en Jatelo mar Od Bura ma Kaunti ne owacho ni kuom Jo Od Bura 41 mag ODM, 27 ne oketo seyi ni ogol ji ariyogo e migepegi.
Ne ogol ji ariyogo bang' Jo Od Bura ma ODM miyo Jatelo mar Od Bura ripot ma ne nyiso lokruoge ma gidwaro timo.
Okoth wacho ni Jo Od Bura ma ODM ne ong'ado mar keto Owiyo mondo obed Jal Mawuoyo e lo Jo Od Bura, to Nyawade ma nyawadgi ma East Kamagambo mondo obed Jal ma Neno ni Oluw Chik e Od Bura.
Abedy Marowa ma en Ja Od Bura ma Masaba ne owacho ni Ken Ouma ne omiyo Od Bura odeko gi chwalo wach Building Bridges Initiative (BBI) kendo ne oriwo lwedo chenro mag PDP.
Marowa ne owacho ni "Jo Od Bura ofwenyo ni ji ariyo mogolgo osebedo ka siro PDP gi pesa."
Peter Mijungu, MCA ma West Kanyamkago ne owacho ni Ken Ouma ma ne ogolno ohero PDP tho gi kwo.
Ouma (South Sakwa Ward) kod Keke (South Kamagambo) ne ogol e migepegi Tich Adek. Wachno ne liet e Od Bura mochako pogo Jobura.
Ouma kod Keke wacho ni ne ok owinjore ogolgi e migepegi, kendo jogo ma ne osiayo wach ni ogolgi gin joma ohero PDP nyamin anega kendo gidwaro ywayo raia mondo oriwre kodgi.
Ouma wacho ni ogole nikech ne openjo gimomiyo ne oti gi pesa marach. Owacho ni gidwaro bwoge.
Owiyo ma koro eka omi migawo mar bedo Jal Mawuoyo e lo Jobura ne owacho ni Bura ne ok obedo gi romo moro amora kata gi winjruok moro amora gi pati miluongo ni PDP.
Ne owacho ni wach mar timo lokruok e telo mar bura ok onego omien gi siasa. Ne omedo ni onge jabura moro amora ma ne oromo gi jotend PDP.
Owiyo ne owacho ni,"Jo ODM nigi ratiro kendo ting' mar yiero joma gidwaro kendo golo joma gineno ni ok tim migepegi kaka dwarore. Gik ma ji wacho sani en mana nikech mirima."
Nyawade ne owacho ni en gima lit ni lokruoge ma gitimo e migepe mag telo itudo gi joma omakore gi pati mar PDP.
Siasa osechwakore Migori bang Gavana Okoth Obado donjo e pati mar PDP.
ODM wacho Gavana Obado owegi kendo odhi PDP nikech Jo Od Bura ne wacho ni gibiro donjone.
Dichwo moro ma wachore ni onego Jabucha moro e Kaunti ma Homa Bay biro bet e sel kuom ndalo abiriyo kae to itere e kot.
Iwacho ni ng'atno ne onego Martin Owiti e alwora mar Rodi Kopany, Tich Adek mokalo.
Chieng' Wuok Tich kot ne omiyo polise rusa mondo gimed tweye e sel sama pod inono wechego.
Ben Wanyama matiyo gi Homa Bay Directorate of Criminal Investigations ne owacho ni pok ondiko ripot mowuok kuom joma noneno wachno.
Wanyama ne onyiso kot niya: "Lakteche pok oyang'o ng'at mothono mondo gifweny gima ne onege, bende pok onon ng'at monekono ka be wiye ber kata ooyo. Akwayo ni kot omedwa ndalo abiriyo mondo watiek nono wechegi.”
Janga'd bura mar Homabay Thomas Obutu nochiwo chike go.
Ja us ring'o no nochwo pala e i bucha ne Tich adek sa adek gi dakika pier adek gi abich otieno. Gima nomiyo ochuoye pod ok ong'e. Ringre mar Owiti noter e od joma otho ma nitie e i osiptal mar county ma Homa Bay.
Dreva ma nene ogol e i tich gi mbalariany ma Oginga Odinga mar Sayans gi Teknoloji nene omi siling' 342,316 kaka chudo mar ketho winjruok.
Jang'ad bura Stephen Radido mar kot mar jotich mar Kisumu nene ong'ado bure ni Edwin Mutanda nene ogol e i tich e yo makare ne richo mar chiwo otiko mar tich mar miriambo to ywak ne ni iriambo ne nikech an jatend jotich nene ok owinj.
Od bura oyudo ni Mutanda noriemb e itich e yo makare. Kata kamano abiro mie pesa nikech ketho winjruok mar tich, jang'ad-bura nowacho juma mokalo.
Mutanda nowacho ni ohangne nikech ne en jakony jandiko mar Kenya Univesities Staff Union (KUSU) kendo noyie bedo janeno ei ywakruok mar mahundu ma noyuag ni jatend mbalariany no.
Mbalariany no, kata kamano, nowacho ni nogole ei tich nikech ne ok odew tich kendo nojwang'o tich mo mie. Gino ma ne nyiso mago ne en otiko mar miriambo ma nochiwo.
Od bura noyudo ni gik ma nondiko ei otiko ne gin miriambo mondo omi ochule pesa ma oloyo ma onego oyud pile ka pile.
Mutanda noyudo richo e i yo ma nolu ndalo ma ning'ado bura no, mano ka en kar achiel gi yo mar ne o tigo ka iloso komiti nikech "achiel kuom jokom ne en jatend mbalariany omiyo ne ong'ad bura nyakonchiel.
Kendo ne okelo ywak ni jotend chama mar jotich ma ne nitie e chieng winj mar buche no ne ok ochung' ne kore e i adiera kendo gi chuny mar chama no.
Bura momako Gavana ma Nandi Stephene Sang ma nodonjne gi ketho mar ketho puoth chai ma nyalo golo siling ma dirom milion 2, nochor nyime nikech ne ok ochopo e nyim doho to mano en nikech luoro ma nitie ka luwore gi tuwo mar Covid 19.
Ne dwarore ni migosi Sang ochop e nyim doho mondo e ka ochak winj burano.
Jachung sirikal e doho ne oseiko joneno ang’wen ma ne dhi chiwo neno ni notimo kethono.
June Maasai ma e okil mochung’ne, nyoro onyiso Jangad bura maduong Beryl Omolo ni migosi Sang ne nigi ranyisi mar tuwo mar Covid 19 kendo ni koro okete kar tenge.
Gavana ma odonjne gi kethono ne ni machiegni gi jatuo moro ma ne ni osiptal kendo jatuono noduogo otho.
Bende ne en machiegni gi wede moko sama ne itimo chenro mar iko jalo.
Doho nowinjo ni sirkal nopimo ji mopogore opogore kendo noyud ni ji aboro nigi tuwo mar Covid 19.
Ngat mochungne sirikal kod okinde mochung' ne bura nochwalo ng'urgi ni burano oseyware ahinya kendo wacho ni burano osebedo ka digni kuom higni mokalo ariyo.
Sylvester Thuo ma e jachung mar piny owacho ochung' ne kesno noriwo lwedo wach choro kesno nyime, kata kamano, ne ok omor gi yo ma kesno ywarego.
Jang'ad bura noyie ni kes mar migosi Sang ninyalo chwal nyime to okwayo mondo omi doho ripot ma nyiso kaka ngima gavana chalo ka pok jumbe ariyo orumo.
Thuo nowacho kama: "Kesni nokel e nyim doho dwe mar auchiel e higa mar 2019. Sani koro inyalo wach ni en nonego bed ni oserumo."
Mikayi Omollo nowacho niya: "Chieng' ma ibiro yalie kesno ibo wach ka jo ma otudore gi kesni oromo kendo."
E gweng' mar Bomwagamo ma yudore e Kaunti ma Nyamira, jago moro nowang'o dher watne nikech notuone chak.
Jalup chif ma Nyambiri migosi Peter Oyange nowacho ni jagono noduogo odhi ir stesend obila kendo yie ni nodhi motiayo mach kama ne dhiang' ma ne inyiedhono nitie nikech notuone chak okombe achiel.
Dhiang'no notho e majno.
Wachore ni Oyange notimo tim marachno chieng' Tich Ariyo kar sa apar okinyi sama ne wuon dhiang'no nindo.
Pok ong'ere ni en ketho mane ma polis biro donjonego ng'ano.
Jatend sirikal ma Kaunti ma Nyamira Amos Mariba ogolo milome ni rowere mathoth tiyo gi yedhe ma mero ji to mano miyo timbe ma achach omedore e kauntino.
Mariba nowacho kama: "Wachich ni timbe kaka mago medore nikech rowere tiyo gi yedhe ma mero ji. Wadwa medo rang'iny ma wakwedogo timbe kaka mago kendo wageno ni timbego biro dok chien."
Kuom kinde ma ok rom dweche ariyo, gi ma chalo kama osetimore diriyo e gweng'ni ka inego chiaye kata miyo obed gi ng'ol moro.
E dwe mar adek, ng'at moro nodhi e dala dayo moro kendo tong'o tiende dher dayoni. Noyudo dheno iye odongo kendo mano momiyo koro ok onyal wuotho.
Boma ma Yala ma e kinde mokalo ne en kama ji ng'enyie kendo modich, sani ong'ich-ng'ich nikech nolor skund tiegruok ma Odera Akang'o.
Ka ne olor skundno, ma ne en bad mbalariany ma Moi e higa mar 2019, ngima mar jo ma diromo 50,000 nochochni.
Taon ma yudore e apaya ma wuok Kisumu Kochomo Busia kendo e sab-kaonti ma Gem, noyudo ng'ikruok nikech nolor ute ohala, otende kendo udi ma ne ji opango odong' nono.
Jotim ohala kod jo ma odak e taondno wachno ni sani taondno olalo huma ma ne en-go.
Peter Adhaya ma e jakom mar riwruok miluongo ni Yala Young Traders Association, wacho kama: "Jotim ohala mathoth oseloro ohendnigi."
"Kinde ma ne skundno tiyo, ohelni ne dhi maber. Jo ma ne somo e skundno ne nyalo timo gimoro e taondwaka. Sani to koro ute ma nipango olok mondo obed ute ma jowuoth nyalo ninde, to joma dinind kuno be onge."
Joma ohendnigi okethore moloyo gin jo ma ne nigi dukni kod otende machiegni gi skundno.
Jatim ohala miluongo ni Asis Awan ma jahigni 62 kendo ma nonyuol e taondno wacho ni ohala odok piny gi pasent 50 nyaka ne lor Odera Akango.
Awan wacho ni jo ma notiyo gi omuom mang'eny mondo giger ute mideso kod ka ma ji nindoe oyudo lal maduong' ahinya nikech ne gikawo pes hola kata loan.
Nowacho ni kata mana ohande mar hadware be ne ok dhi maber nikech tij gedo mathoth e taondno ochung kendo ji matin sana e ma sani gedo.
Migosi Awan ma en achiel kuom jo ma ni e komiti miluongo ni National Committee of Chambers of Commerce kendo en e ma ochung' ne jotim ohala ma Siaya nowacho ni ok one ka weche dhi bedo maber kodgi.
Agnes Achieng ma ne nigi kibanda momanyore gi kama sikund nitie kendo ma ne ni machiegni gi kama nyithi skundno odakie, wacho ni nochune ni mondo odhi ochak ohandeno e chiiro.
Achieng' wacho niya: "Nabedo pacho kuom dweche ariyo katemo omo fwa. Ohanda mar loko alot nopodho e higa mar 2019. Ne an gi kibanda machiegni gi kuma thoth nyithind skundo nodakie, to ka giduto ne giwuok, ohanda ne opodho.
Skundno ne ochak e higa mar 2008 kaka bad mbalariany ma Moi ka en mana gi jopuonjre 32.
Skundno ne ok oyudo nyithindo ma ne sirkal chudonegi kuom higni mogwaro koa e mbalariany ma Moi. Kata kamano, ne en gi nyithindo ma ne chudo kigin.
Ka pok ne olore, ne oridne chik gi Commission of University Educaton
Bad sirikal ma ngiyo yore somo e Kenya - Commission of University Education -nomiyogi higni ariyo nyaka dwe mar a
Odera Akang'o ma sani ni e lo ma romo heka 6, ne nigi nyithindo 1142 ma ne chudo kigin kane pok ochop kinde ma ne olore.
Ka gitemo kasore mondo kik tarigno owegi oko, sikundno noyudo lo heka 90 kama iluongo ni Nyamininia man machiegni gi Yala.
Serikal ma piny mar kauntino, noketo milion 35 tenge higni ariyo mokalo mondo okony e bero, gero, kendo loso sikundno. Gi ma sikundno ne onego otim en yie ne jo kaunti osom e skundno nono.
Kata kamano, jo ma ochung' ne mbalariany ma Moi University nowere gi skundno kendo ne giyie mondo jo ma ne tiyo e sikundno owuogi to mano nomiyo olore.
To nitie chenro ma itimo gi mbalariany mamoko mondo gikaw sikundno.
Ofisa mag ODM e od bura ma Karachuonyo okwayo jotend siasa mondo giwere gi siasa mapogo dho udi e kaonti mar Homa Bay.
Jokom mar ODM ma wuok e ward auchiel ma nitie e od bura ma Karachuonyo kaachiel gi jakomb ODM ma od burano, nowuoyo gi jofwamb kod keyo weche ka gin e hotel moro e taon mar Homa Bay chieng' Jumapil. Ne gikwedo mokalo siasa mag anyuola ka giwacho ni mano nyalo mono kauntino yudo gavana mowinjore.
Jotelo nowuoyo bang' jotelo moko ma dwa ni oyiergi nosieko gi wach moro ni Jo-Karachunyo moting'o od bura ma Karachuonyo, Kasipul, kod Kabondo-Kasipul e ma nigi teko mar yiero jal ma biro bedo gavana e kaunti ma Homa Bay e higa mar 2022 nikech gin e ma ging'eny.
Jogo ne wacho ni Jo-Karachuonyo e ma nigi jogo ombulu mathoth moloyo dhoudi mamoko e kauntino.
Justus Osumba ma e jakom ma Kendu Bay ward, nowacho ni mano en paro ma nyachon kendo ma pogo oganda, komedo wacho ni kauntino nigi od buche aboro.
Nowacho ni ute buche adek kende ok nyal miyo ng'ato yomb jomamoko ma obed gavana.
Osumba nowacho ni dwarore mondo jo ma aa Rachuonyo osir ng'ama dwa bedo gavana mowuok eod buche mamoko.
Nowacho kama: "Wan mana gi od buche adek kende. Omiyo, ok nyalre mondo yawuotwa kod nyiwa obed gavana ka ok osirgi gi jo ma wuok e od buche mamoko.
Jaduong'no ne owacho ni siasa mag anyuola mono kaontino yudo joma beyo mowinjore bedo jotelo mar kaonti kendo nowacho ni Karachuonyo duong' ma ji duto madwaro kom onego otem atema.
Osumba nomedo wacho niya: "Ji duto ma nigi kido mar bedo jatelo maber onego otim kampen mag gi e kauntino duto ma ok obuon-gi.
Joshua Maeno ma en jachung' ma od bura ma Karachuonyo nowacho ni siasa ma ithuwie ji kod buono ji en gi ma nokalo nene.
Nowacho ni dwarore mondo siasa oriw ji duto e ka kaunti ma Homa Bay nyalo yudo gavana maber bang' yiero maduong' ma 2022.
Maeno owacho kama: "Waweuru tim mar buono jomamoko. Kit siasa ma kama tinde onge."
Nosiemo jotelo ma luongo jomoko ni jolimbamba e kinde siasa mana ni mondo gin e ma yiergi.
Odero nowacho niya: "Iyudo ka iluongo ng'at mosedak kamoro nyaka ne nyuole ni jalimbamba sama odonjo e weche siasa. Pogo ji e yo ma kamano en gi ma rach miwuoro."
Moko kuom jotelo ma olap dhogi chuer ne komb gavana oriwo Hamilton Orata ma e jalup gavana ma sani, Gladys Wanga ma sani en Woman Rep, Isaiah Ogwe ma en jagoro mar kaunti, Jared Otieno ma en jatim ohala, Evans Kidero ma ne en gavana ma chon ma Nairobi, Akello Misori ma en Secretary General mar KUPPET, John Mbadi ma en jakom mar chama mar ODM, kod Luis Otieno ma be en jasiasa.
Gidwaro ni gikaw kar Cyprian Awiti ma e gavana ma tiyo sani kendo ma kindene mar bedo e ofis orumo.
Nyithindo ariyo ne otho chieng' Ngeso bang' odgi gore piny e gweng ma Uriri e sab kaonti ma Bondo
Nyithindo ariyogo ma moro iluongo ni Juliana Achieng' ma jahigni ariyo, kod nyamin-gi Mary Achieng' ma jahigni 12, ne nindo gi jonyuolgi sa ma ne masirano otimore.
Wuon-gi ma iluongo ni Fredrick Achieng' ma notony e kinde masirano, nonyiso jo gaset mar The Standard ni masirano notimore kar sa auchiel otieno.
Achieng' wacho niya: "Tatwa e ma ne yamo okwango owalo kae to kor ot olwar kuomwa mi onego nyithindo ariyogo.
Nowacho ni jogweng' ma nowinjo ka gigoyo nduru e ma noringo mobiro resogi.
Nokwayo ni jo ma chunygi ler mondo okonye gi pesa oyud ot machielo kendo oyik nyithinde ariyogo.
Ringre nyithindogo noter e od kano ringre jo ma otho e osiptal mar Bondo sab kaonti.
Ringre Keziah Obama kawuono noyik e gweng mar Kogelo e kaunti ma Siaya.
Ne en min Malik Abong'o Obama ma en owadgi Ker machon ma Amerka Barack Obama.
Keziah notho tarik 13 April, 2021 ka noyudo thieth e osiptal moro man UK.
Mama Keziah Obama ne en chi Barach Obama senior. Notho kojahigni 78.
Ringrene nochopo Kenya chieng' Tich Abich okinyi, eka otere Kogelo kama noyike.
Malik ma e wuoyi makayo, nochiwo nend min-gi kowacho ni ne en miyo mohero ji kendo ma nokawo ting'ne.
Moko kuom jotelo ma nodhi e ikne oriwo: James Okumbe ma en jalup gavana ma Siaya, James Orengo ma en seneta ma Siaya, kod Jaod Bura ma Rarieda, Otiende Amollo.
Jo ma nowuoyo e liende nowacho ni Keziah ne en miyo ma ne jiwo ji, kendo ma nopidho kiye mageny kendo ne omiye luor.
Orengo nowacho ni nochako ng'eyo jood Obama e kinde ma Senior Barack Obama ne pod ngima.
Nolero ni Obama Senior ne en ng'at ma nong'ere ahinya molony e weche mag pesa.
Nowacho ni Obama ne en achiel kuom jolony ma noloso weche ma ne dhi tayo ochumi ma Kenya ma iluongo gi Kisungu ni sessional paper number 10 of 1969 kendo gino nokonyo piny Kenya kuom higni pieche.
Nowacho kama: "Obama ne en jasomo mang'ula ma nosomo e mbalariany mopogore opogore, kendo noduogo Kenya kama notiye kaka economist maduong' e bwo migawo mar economic planning. Bende, notiyo gi jochung' ne migepe madongo-dongo kendo mopogore opogore ma bende ne gin osiepega kaka Tom Mboya."
Migosi Otiende Amollo to nowacho ni od Obama omiyo piny Kenya obedo e rang'iny mamalo e piny ngima kuom golo ker mokwongo e piny Amerka ma nigi remb Africa.
Otiende nowacho niya: "Joodni osemiyowa nyadhi malich. Ong'ewa e piny mangima nikech gin. Wuodgi ma ne en ker machon mar piny Amerka e momiyo mano en kamano."
Migosi Okombe ma en jalup gavana bende nowacho ni jood Obama gin joot ma nigi huma ahinya nikech gise ng'awo yo ma inenogo pinywa, kod kaunti ma Siaya bende.
Ne omedo wacho ni Auma Obama en osiepne mogeno kendo ni en osiep joodno kokalo kuome.
Nowacho niya: "An kaachiel gi Auma wasetimo gik mathoth ma kelo dongruok ahinya ne gweng' ma Kogelo. Osebedo kogwela seche ma en gi projekt moko motimo e gweng'ni kokonyogigo."
Ringre Mama Keziah noyik dakika moko matin bang' sa abiriyio ka luwore gi chike jo Islam.
Askeche moko ariyo ne oneg e yo malit chieng' Tich Ang'wen gotieno e chiro ma Ndondi ma yudore Alengo Usonga e kaunti ma Siaya.
Maurice Abudha ma en jalup chif ma Baragulu, nowacho ni ne oyud ringre askari machielo ma rito ot ma nigi duka kod od matho kongo.
Askeche ariyo ma noyud koneg go, ne rito ba (kar madho kuong') kod hadware moro e chirono.
Nowacho kama: "Askeche ariyogo ne onegi gi jomahundu moko ma noturo duka mar hadware mane girito, kendo jo njore go ne gikwalo mwandu mathoth kowuok kuom hadware kod dukano."
Ringre askechego ne oyud ka nigi alama ma nyiso ni ne ochadhgi gi ojala e wigi.
Jatend polis ma (OCPD) ma Siaya migosi Benard Muriuki, a owacho ni polis osechako timo nonro mar manyoachije motimo tim mahunduno.
Nowacho niya: "Ok dak awach weche mathoth gie sani. Eka sani wachako timo apedhawa ne jogo."
Gie sechego jodak ma kono kwayo ni mondo polise omed timo kachero e alworano ka giwacho ni timbe ma kamago osemedore ahinya e alworano.
Martha Awino ma be timo ohala e chirono, nowacho ni nitie duke mogwarore ma osetur kendo mwandu man e igi okwal dwe mokalo.
Nowacho bende ni jarito machielo be noneg e chirono higa mokalo.
Pi ma osebedo ka chendo e boma ma Homa Bay kuom kinde malach koro biro rumo bang' Lake Victoria South Water Works Development Agency (LVSWWDA) nyiewo gik ma kowo pi ma nokawo siling' milion 200.
Gigo nonyiew kowuok piny Belgium kendo giriwo olalo mag chuma, gima thuri pi (pom) kod gik mamoko ma idhi tigo e gero chenro mar kowo pi.
Jakom mar LVSWWDA, Dan Owino kod dairekta mar Homa Bay Water Sewerage and Sanitation Company, Evans Nyagol, ne nitie ka ne gigo ochopo chieng' Tich Ang'wen April 29.
Omino nowacho ni gigo ibo tigo e loso chenro ma radhai mar keyo pi kendo ibiro luonge ni Homa Bay Cluster Water Project ka pesa mosire ogol gi sirikal ma malo ka giriwore gi piny Belgium kendo ka gitiyo gi LVSWWDA.
Taon mar Homa Bay, kod ofis maduong' mar kauntino ok yud pi moromo kowuok e kar thiedho pi ma gi e sana golo mana lita milion ariyo gi nus odiechieng' kar pi lita milion 5 ma dwarore odiechieng' kodiechieng'.
Omino nomedo wacho ni ka projektno orumo to obiro golo pi lita milion 8.8 e odiechieng'.
Nomedo wacho ni projektno biro chopo dwach jo ma odak e taondno ma kwan-gi siko ka medore kendo pod biro dhi nyime timo kamano kuom higni 20 ma biro.
Nowacho kama: "Projektni biro golo pi mang'eny momedore ma biro chopo dwach kwan ji ma medore e taondni kuom higni 20 ma biro. Mano nyiso ni pi biro mana remo jo ma odak e taondni higni 20 ma biro!"
Ne omedo wacho ni projektno biro tiyo gi teko chieng' (solar) kinde mang'eny mondo okow pi.
Nowacho niya: "Wabiro tiyo mana gi teko sitima mana ka ok nyalore tiyo gi solar. Kata kamano, dwachwa en ni mondo wati gi solar kata teko mar wang' chieng."
Gima duong' ma projektno biro timo en golo pi kowuok Lake Victoria kendo keye gi odudu mabor nyaka kama idhi thiedhe kata chinge mondo ogolo pi maliw kendo maler, kae to ikeye ne ji mondo oti kode.
Nowacho ni bende gichiegni tieko projekt machielo ma kamano ma ni Rodi Kopany Township ma biro golo pi lita 400,000 kowuok dag pi ariyo madongo.
Nyagol a owacho ni keyo pi kitiyo gi solar kelo kungo mar pesa mathoth mitiyogo e chulo sitima kendo mano ne chandogiga kinde mokalo.
Pesa ma nichulogo sitima ne miyo ng'ikruok betie e tij kowo pi kinde ma ne Kenya Power ne ng'adonegi sitima nikech gowi.
Nyagol ne owacho kama: "Wabiro keyo pi e yo ma onge ng'ikruok kata matin ka projektni orumo, kendo gimoro ma ne timore e kinde mokalo ni pi onge, ok nochak otimre ngang'."
Nonyiso jo ma odak e alworano obed moikore yudo pi ma projektno biro kelo.
Tijno nochakore e dwe mar Mach 2019 kendo igeno ni obiro rumo dwe mar apar gachiel e higani.
Oganda mar Wanubi okwayo sirkal otimie gimoro e wi kar dakgi ma ni Kolwa e Kaunti ma Kisumo, kama gidak e ute mojong bang' ka noseriembgi kama ne gidakie kilaro wach lobno.
Gikwayo sirkal mar kaunti bende mondo oruregi miyogi kar dak machielo.
Riwruok mar reru ma Kenya miluongo ni Kenya Railways (KR) nogolo ng'ur e wi lobno ka Jo-Wanubi to wacho ni nomigi lobno gi sirkal machon e higa mar 1937.
Kama gijotie sani ni machiegni gi ofis Kisumu East CDF thoro pong'ga ka koth chue, kendo osemiyo ngima obedo mateknegi, to ahinya ahinya ne joma hikgi oniang'.
KR nowacho ni jogo nodak e lo ma ne onego bed ni itiyogo kiyaro ndach reru to mano e momiyo ne gidarogi gi thuon.
Jo-Nubi to wacho ni nodargi kanyo e yo ma ok owinjore.
Sirkal ma kaonti ma Kisumo e ma nodarogi nyaka kama koro gijotie sani.
Khadija Rajab ma jahigni 82 wacho kama: "Wasebet ka wadak e lobno chakre higa mar 1937 kae to koro iriembowa. Ngima ok osebedonwa mayot, to ahinya ahinya ne wan joma koro oti."
Ji 850 osebet kodak kuonde ma ok owinjore gi ngima kuom dweche adek koro chakre ne riembgi giwuog kama Kenya Railways (KR) luongo ni kar reru.
Nowacho kama,"Ne ok wang'eyo ni gima kamano nyalo timore. To kochuno ni nyaka wadar mondo wawe nafas ne reru, sirkal onego ochulwa."
Rajab nowacho ni mopogore gi kodh ohula mayweyo udi, ginyagore bende gi suna kod oyieyo.
Nowuoro gimomiyo nodargi motergi kama pi ng'enyie, gima osemiyo ngimagi obedo matek.
Gisebet ka gidak gi kony ma Red Cross, wedegi kod joma chunygi ler miyogi.
Abdi Asha ma jahigni 39, ne okwayo mondo okonygi kowacho ni joreru onge gi ratiro mar kawo lopgi.
Asha nowacho kama, "Nonyuolwa Kenya kae kendo onego odew ratiro marwa."
Thoth jogo modak e lop sirkand kaonti ma Kisumu maromo eka 18 ok nyal kata yudo gik mochuno e ngima.
Abala Wanga ma en City Manager, nowacho ni sirkand kaonti osechako chenro mar darone Jo-Wanubia kar dak manyien.
Wanga nowacho ni gisegero hembe adek mondo okony ngima jogo kendo gisechako geng'o ohula mopong'o kanyo.
Hassan Hussein ma jaduong', nowacho ni omor ni sirkand kaonti darogi ka terogi kamachielo kendo dohero kwayogi mondo gitim mano piyo.
Dwe mokalo, Kot mar Lowo kod Alwora ne owacho ni gitamo joreru kik odar githuon Jo-Wanubi e lopegi.
Mano notimore bang' ka Fatuma Bilal, Rashid Sadii, Mohamed Abdulrahman, Mwanamisi Kinduli, Yaya Musa kod Asaman Musa nodhi e kot e lo jogweng'.
Dichwo moro nyang' onego Nam Viktoria, dichwo machielo to ne otony
Joot moro man e gweng' mar Wigwa e kaonti ma Kisumu okuyo bang' nyang' onego ng'atgi e Nam Viktoria.
Gabriel Okoth Oduogo ma jahigni 35, ne odi lupo gi osiepne sama ne nyang' omakogi e dho wath ma Nyandiwa.
Osiepne ne otony kata kamano masirano ne okelo luoro nyaka e dho wath mar Dunga kama ji usoe.
Joneno wacho ni nyang' ne owuok e togo ma ne nie dho wath momako jalupono monego.
Saitoti Ayoro nowacho kama, "Nyang' nomake gokinyi ka ne odhi mako rech kanyachiel gi jowetene kama gi jaketo net mag mako rech."
Ne oywak kokwayo kony sama osiepene ne oringo nikech luoro, kata kamano ne gichoko chir dakika matin bang'e ma giduogo mi gibayo nyang'no gi kite sama nyang' nogo abal molal ei pi.
Jolupogo ne ogoyo abal ka gidhi e dho wath Dunga kama ne ginyisoe ji gima otimore kendo fwaro joma tiyo gi Kenya Wildlife Service (KWS) mane oringo dhi manyo ringre ng'at mothono.
Dwe pok orumo to ema nyang' osemako ji ariyo malupo e nam to gimiwuoro en ni giduto giwuok e ot achiel.
Caroline Owuor Oduogo ma en nyamin jal mothono, wacho ni mana jumbe ariyo mokalo, achiel kuom owetene miluongo ni Nick Owino Oduogo nyang' ne omako sama nolupo.
Owino notony matin kohinyore bang' nyang' make kane olupo e nam odiechieng' alanga.
Wuon-gi ma iluongo ni Joseph Oduogo, pod nigi lit nikech masirano.
Owacho ni noyud ripod no kane odhi limo Owino mane ohinyore e tiende kod lwete ma ne nyang' okayo.
Nowacho kama, "Achiel kuom lith lwet Owino nyang' ne okayo sama ne oyi mondo owuog e lekene (Nyang)' to koro sani kendo nyang' onego owadgi. Ang'o momiyo gigi timore ne jooda?"
Owacho ni ne en gima ber ni jolupo mamoko ne ni machiegni ne obayo nyang'no gi kite kod ojala.
Ne oter Owino Jaramogi Oginga Odinga Referral Hospital kama idhi nyime thiedhe bang' tony ka ji pod dhi nyime manyo ringre owadgi.
Nyamin Owino miluongo ni Owuor wacho ni owadgi ne nigi rem mang'eny e otanda mar osipital kendo nochuero remo mang'eny nikech nyang' ne okayo tiende kod lwete.
Owuor nowacho kama, "Dwarore ni omede remo jwelni adek nikech nochuero remo mang'eny."
Samwel Anampiu ma en komanda mar polis e kaonti wacho ni giseoro polise kuom oganda machokore kama nyang' nomekono.
Jakom mar buch Dunga Beach wacho ni nyang' medo mako ji nikech lupo ma medo timore e nam.
Ne omak chwo moko ariyo Tich Ang'wen Migori ka wachore ni giting'o makate ma kilo margi ok en ma opwodh.
Achije ariyo go, ma en dereba gi jauso, ne oting'o makate e kret 50 ma giwuokgo e kambi maloso makate Kisii.
Ne gitero makatego e dukni kod dukni madongo mantie e taon mar Migori.
Jong'iepo osebedo ka ywagore ni makate ma ging'iewo e dukni tindo kendo ni makate miloso gi kambi man Kisii ohero loso makate matindo.
Riwruok mar jong'iepo nowinjore gi polise ma giloso obadho e ndara kama ne gimakoe garino sama nodonjo e taon ma Migori.
Ne opim makate mopogore 770 kendo noyudore ni makatego duto kilo margi en gram 365 mopogore gi 400 kaka onego gibed.
Tobias Nyakamo, mae en Inspekta mochung'ne rango gik miuso gi joohala e Migori, nonyiso The Standard ni achijego ibiro donjnegi gi ketho mar timo gima opogore gi gima ma chik wacho e echike marito weche mag ngiewo, Auchiel mar Consumer Protection Act.
Migawo mar Ohala e Migori nowacho ni gibiro wuotho ma ok gichano e dukni mondo girang ka be gik miuso owinjore.
Chik mar Consumer Protection Act oyiene Riwruok mar Jong'iepo mondo onon weche ma ji ywagorego ni jo uso wuondo ji gi gik ma gindiko kuom gik ma giuso kendo moko kuom gi gin gik ma owinjore kata nyalo hinyo ngima ng'ato.
Riwruogno bende nono jo ohala ma luwo chike moket mondo orit ngima jong'iepo kod ma ok luw chike mag weche e wi Rang'iny mag gik Miuso.
Jong'iepo nyalo tero ywak margi achiel achiel ir joma nie migawono kokalo kuom ndiko email, goyo simo kata dhi aching' e ofise jogo.
Dwarorore ni jang'iepo ojas fom moro kendo ochiw weche duto e wi jauso ma odonjoneno.
Riwruok mar Jong'iepo bang' yudo fomno, gibiro wuoyo gi jausono kae to ginyise gimowinjore otim.
Migawono ka osewinjo ywak duto mag jang'iepono, gibiro nono wechego kae to gimanyo jausono mondo omedgi weche momedore ka dwarore.
Migawono nyalo konyo jang'iepono kokalo kuom: duokone pesa, wilone gima nong'iewo, golo weche mag miriambo e wi gik miuso, lando ne oganda ka nitie gik manyalo hinyogi ma ji uso.
Weche ma ok otudore gi Migawono imiyo ofise mowinjore mag Sirkal.
Weche ma otamogi loso ikowo e Ofis mar jatend sirikal ma ochung' ne yalo ji - Director of Public Prosecutions (ODPP) bang' tieko nonro duto.
Ka bura oloyo ng'ato moyude gi ketho kaluwore gi Kare mar Auchiel mar Chikno, ibiro tueye kuom higni ma ok kal abich kata chulo faini ma ok okadho milion apar.
Jakunyo moro otho kendo joute 300 ne odar nikech kodh ohula maduong' machue e kaonti ma Migori.
Thoth jogo wuok e kar chung matin ma North Kadem Nyatike sab-kaonti. Sani gidak e skunde kod kanise.
Giwacho ni gilalo mwandu mang'eny moriwo jamni mane apaka oyweyo modhigo.
Philip Opolo ma en chif mar West Kanyuor wacho ni apaka ne omedore ka ne aora Migori kod aora Kuja omwomo kendo oluor ni ji mang'eny dhi medo dar.
Owacho ni jakunyono mar dhahabu, miluongo ni George Oriedo ne otho chieng' Wuok Tich godhiambo ka ne kite opodhe kuome ei bur.
Joneno wacho ni Oriedo nodonjo e bur bang' ka koth nosechok eka masirano noyude.
Jared Nyakie ma en jatend Ndemra Primary School wacho niya, "Pi nomiyo sirni mag bugono bedo mayomyom. Ne gipodho motho nikech ne ok onyal yueyo."
Chif Opolo nowacho kama, "Apakani oseketho tije ji mang'eny. Wakwayo mondo ji okonywa gi chiemo mwanyalo miyo joma oyudo masira."
Nomedo wacho ni apaka ok osechungo tij gero ndara e alworano ma dhi kawo pesa maromo bilion 1.7.
Chuno ni injinia magero ndara mar kilomita 42 kiwuok Masara nyaka Sori okwa mondo sirkal opwodh goro manyien mar ndara e alwora mar North Kadem wod ma apaka oketho.
Magu Mutindika ma en jatend sirikal ma malo e alwora mar Nyanza wacho ni kilomita 25 mag ndarono osego lam.
Kilomita 17 modong' nie chenro migoro manyien.
Mutindika wacho kama, "Apaka oketho alworano to mano osechuno ja ger ndara no kod injinia mag sirkal mondo okwa oyienegi goyo kwano manyien mar dhi loso ndarano."
Nowacho ni ndara molos manyien biro miyo pi apaka okal e olalo.
Nowacho kama, "Tich mitimo oriwo goyo mtaro kod chueyo motegno gi kokoto kuonde mokethore."
Ogony achije ariyo ma ne odonj negi gi ketho mag nek e bura moro ma gorofa moro ne olwar Kisii monego ji aboro e dwe mar Novemba, 2016.
Jeremiah Matoke kod Jeff Ocharo ne odonjnegi gi ketho mar nego ji aboro.
Ne odonjnegi ni tarik 10 Novemba, 2016, e ot mantie Kisii Municipality block namba 111/236, ji aboro ne otho nikech ne gijwang'o luwo chik moketi gi sirikal.
Kisii Chief Magistrate Nathan Lutta nowacho ni sama odonjne ng'ato gi ketho moro amora, sirikal ema nigi ting' mar lero ma onge kiawa moro amora ni keth modonj negi go en adier.
Lutta nowacho ni, "Ka luwore gi weche mochiwne kot, onge gimora amora manyiso ni mano ne en mwandu achich modonjne."
Patrick Achoki, ma en dairekta mochung'ne nono chenro mag gedo e kaonti, nowacho ni ot ma ne oruombore pinyno ne ne onon chal mare Septemba 2014.
Achoki wacho ni e kindeno ne gionge gi nyinge ute mosepwodh. Owacho kama, "Ne wakwayo wuon-go mondo omiwa goro mag utego kendo bang'e ne opwodhgi."
Lucas Adwera, ma ne ochung'ne Migawo mar Gedo e Piny e alworano, ne owacho ni ne gidhi kama igedeno dwe mar abiriyo 2016, kendo ne giyudo ka jogo ok oluwo chik omiyo ne gichungo gedo margi.
Achije mane odonjnigo notamora kethogo ka giwacho ni ok gin e weg odno.
Bura ma ne ong'adno biro chuno mondo joot mane oyudo masira omany yo machielo ma giyudogo bura makare.
Ker ma Burundi ikore biro e nyasi mar Madaraka Day
Ker ma Burundi, Evariste Ndayishimiye dhi biro Kenya chieng' Wuok Tich tarik 31 Mei mondo obed e nyasi mar Madaraka ma dhi timore Tich Ariyo.
Kaluwore gi jomoko matiyo e sirkal, wachore ni samoro Ker Ndayishimiye e ker kende moa oko madhi biro e nyasi madhi timore Kisumu.
Riwruok mar East African Community (EAC) nyocha oketo Ker Ndayishimiye obedo itgi kod dhoggi to Ker Kenyatta ne oyier obed jakom.
E higa mar 2020 dwe mar auchil, Ker Kenyatta ne opwoyo Ndayishimiye ka oyiero obedo Ker kendo ne osingore ni odhi tiyo kode kowacho ni Burundi en osiep Kenya e timo gik makelo dongruok.
Noyudo oselimo piny Uganda tarik 13 dwe mar abich wuoyo gi jo ohala man Uganda mondo otim ohala gi piny Burundi.
Jogo madhi betie e nyasi mar Madaraka mitimo higani gin mana joma ogwel kende nikech chike mag Covid-19.
Gavana ma Kisumu, Anyang' Nyong'o nowacho ni ogwel welo 3,000 kende mondo odhi e nyasino.
Gavana Nyong'o nowacho kama, "Jomo Kenyatta International Stadium nyalo ting'o ji 35,000, kata kamano, wagwelo mana ji 3,000 ma en chiegni pasent apar mar kwan duto. Ma en ka luwore gi chike mag Covid-19."
Ma e kinde mokwongo ma Kisumu ohangoe bedo kama itimoe nyasi mokwako piny.
E kinde mokalo, nyasi kaka mago ne itimoga Nairobi kata kamano, sirkand Jubilee ne oloko mondo kama itomoe nyasino olworre e kaonti mopogore opogore.
Nyasi mar Madaraka itimoga higa ka higa tarik 1 dwe mar auchiel ka iparogo odiechieng' ma Kenya nochako bedo gi loch margi giwegi e higa mar 1963 bang' bedo e bwo loch jo Britain.
Kinda mar reso joma ot oruombore kuomgi Nyamira
Nyoro godhiambo ne ji pod manyo joma otony bang' ka ot ma ne pod igero ruombore piny, ot ma dhi bedo Od Bura mar Kaonti ma Nyamira.
Ka ne ochopo sa apar gariyo gi nus odhiambo, ne oseres jotich 25 kuom 35 mane tiyo kanyo kane odno pok oruombore piny.
Odno mantie kama od bura mar kaonti nitie ne oruombore piny dakika matin tok sa apar gachiel.
Jatend sirikal ma malo ma Nyamira (County Commissioner) Gikaro Mariba ne onyiso The Standard e simo ni gitemo kar nyalogi mondo gires ji duto momoko.
Mariba nowacho niya, "Chenro mar reso ji dhi nyime. Raia kod jo sirkal ni kama ot nopodhoe mondo gikony joma pod omoko."
Ngas ma ihidho go odno ne olwar sama jotich ne ikore mar wuok bang' tieko tijgi ma odiechieng'no.
Ndara maduong mantie Kitutu Masaba osetigo nyading'eny gi josiasa ka gitemo sero ji ogonegi ombulu mondo gigo ndarano lam.
Kuom higni mang'eny, ndara mar Amabuko-Rigoma-Magomba-Kemera osemiyo josiasa oyudo loch to moko opodho nikech gitiyo kode e timo kampen.
Chiegni ni Jood Bura duto moseyier Kitutu Masaba osega singore ni gidhi goyo ndarano lam kowuok taon mar Kemera kama oromoe gi ndara mar Kisii-Nyamira-Chemosit modhi nyaka chiro mar Amabuko ma orade gi ndara maduong' mar Kisii-Keroka-Sotik-Nairobi.
To ok en Jood Bura kende ema osekampen ka gitiyo gi ndarano mondo ji ogonegi ombulu, nitie jotelo mamoko ma be osetiyo kode.
Ker mane osetho Daniel Moi, Ker machon Mwai Kibaki kod Ker Uhuru Kenyatta notiyo gi wach loso ndarano e kampen ma ne gitimo.
E ndalo Moi, ne osechan ni idhi go ndarano lam, kata kamano, mano ne ok otimore ka luwore gi weche siasa ma ne nitie e ndalono. Jaod Bura machon mosenindo George Anyano ne kwedo mager loch Moi.
Nitie kinde moro ma Anyona ne owacho ni odhi loso ndarano, kata kamano, nikech ok owinjre gi sirkal ne ok omiye pesa.
Ker Kibaki be nowacho ni ne odhi tieko loso ndarano e higa mar 2010, to mano ne ok otimore.
Goyo ndarano lam ne obed lek nyaka e higa mar 2013 ka ne tij lose ochakore.
Uhuru kod Jalupne William Ruto ka ne gitimo kampen 2013 ka yiero pok ochopo, ne giwacho ni gidhi loso ndarano.
E higa mar 2017, tij gero ndarano ne ochung' gi alwora mar Gekano Tea Buying Centre bang' ka ngama ne omi orak mar lose weyo tich.
Kuonde ma ne odong' ma ok otiek los e ndarano gin alwora man machiegni gi olalo mar Aora Gucha kod kama romo kilomita 15.
Jaod Bura makanyo Shadrack Mose osebedo kakedo matek mondo otiek loso ndarano ka pok owuok e loch. Chenroneno dhi ka tiyo nikech nitie jagedo ma osechako tij loso ndarano.
Tij survey e ndarano ne omi kambi moro mar Jo-China.
Mose nowacho kama, "Ma ndara maduong' ma ok onego ojwang'. Jopur ma odak e alworani chandore gi kaka ginyalo kowegi gik ma gikayo e kembe nikech ndara rach. Machiegnini, chandruogego biro rumo."
Jodak wacho ni ka otiek loso ndarano to mano biro konyo Jaod Burano e yiero mar 2022.
Peter Mokua modak Gekano, wacho kama, "Ka Mose okaso sirkal motieko loso ndarani ka higa manyien pok ochopo, mano nyalo miyo oyiere kendo."
Mich mag Oscar ochwal nyaka April 2021 sama kembe maloso sinema pod nyagore gi tich e kinde tuo corona
Ne ochuno mondo ochor Mich mag Oscar bang' ka josinembe noromo gi chandruoge mang'eny nikech corona.
Nyasi mag chiwo mich Oscar e higa mar 2021 ne olok tarige gi dweche ariyo bang' ka thoth sinembe ma chakore Mach higani ne ochung.
Tarik owil kowuok e 28 dwe mar ariyo modhi tarik 25 dwe mar agwen. Mano dhi konyo sinembe mane ogol chak higani nikech tuo mar corona.
Ker mar Akedemino, David Rubin kod CEO Dawn Hudson, nowacho kama, "Kuom higni mokalo mia achiel, sinembe osekonyo ahinya e hoyo, jiwo kendo moro chuny ji sama weche tek.
Dwarowa maduong' sama wachoro nyime tarik mar chiwo mich, en ni mondo okony jolos sinema obed gi thuolo moromo mar tieko loso sinembegi ma ok gogi fain ne gima onge kaka ne ginyalo timo."
Tarik manyien mochiwno nyiso ni ibiro yier jopiem tarik 15 Mach, 2021, to tarik mogik ma gibiro kawoe nyinge joma piem ne mich (moriwo mich Picha Maber) biro bedo Januar 15.
Jo-Kenya nigi kuyo mang'eny kendo nikech jathum machielo mar Benga otho, miluongo ni Erick Omondi. Kansa onege Tich Ariyo okinyi Bondo, Siaya Kaonti.
Tho mar jathum ma chon ni e grup miluongo ni Nabi Kings Band ma ne ong'ere gi nying mar "Long' Lilo" oweyo ji kuyo.
Nojahigni 37 kendo ne en gi nyithindo adek. Notho kar sa apar gi nus okinyi e kama nithiedhe e Bondo Sub-County Hospital.
Chiege, Goretty Awino kod Olima Gondi mawuoyo e lo-gi ema nowacho ripod thone.
Long' Lilo ne moro chuny joherane gi dwonde mamit kod kaka nower ndalo mane ower kanyachiel gi Osito Kalile, ma be Ja-Benga mong'ere kendo ma ne otiege.
Moko kuom wendege mong'ere gin Goretti Awino, Were wuod Ogalo, Okoth Mang'ang'a, Kong'o shida, Anita Nyausonga, Thomas Mwaya kod mamoko mang'eny. E wer miluongo ni Japuonj, Omondi pako Osito Kalile nikech nokonye kod jower mamoko kaka Odhiambo Tusker, Aluoch Pamba, Atommy Sifa, Ogina Koko (ma sani en jalendo e redio) kod jomamoko mang'eny.
Odhiambo Tusker bang' tieko tiegruok e lwet Osito, ne owero wer mong'ere ni Jopuonj, wendno ne opwoyo kinda ma jopuonje timo kendo ji mang'eny nohero werno e joherana ma Joluo.
Osito ma ne opuonjo gino en be nowero wende kaka Lesna Bwoyo ma Wiye, Asembo Piny Maber, Jaber Jaula kod mamoko.
Kansa ne osebedo ka tuoyo Long' Lilo kuom kinde malach ma kata nitie ndalo moro ma ne okwayo mondo ji okonye.
Tho mare otimore ka kata juma achiel ema pok orumo are Joluo mohero Ohangla winj ni Abenny Jachiga otho apoya nono Kisumu kendo noyike mapiyo gi seche 48 mopogore gi dwach joherane.
Onge gima chandoga chuny oganda moloyo tho apoya mar ng'at ma nigi huma.
Ken Walibora ne en ng'at ma nigi huma nikech weche mopogore.
Ne otho ka en achiel kuom jondiko mong'ere mag buge Kiswahili to bende nomiye luor kaka jandiko e piny ngima.
Jogo mohero somo buge winjo marach ahinya nikech tho mare kod kaka notho malit.
Thoye ma kamago yudorega mana e buge kiwuoyo kuom joma ne ok beyo.
Sama weche kaka mano otimore, Jo-Luhya nigi wer moro ma wacho kama, “Olumbe luno toto lwakhabere lurungungwa, mana lukhaya khwira, ndakhaluwere ing’ombe!” ma tiende kolok en "Ka dine inyalo chul tho mondo owe ng'ato, dine amiyo tho dhiang'."
An ne pok aromo gi Walibora wang' gi wang'.
Nakwongo winjo nyinge ka an e klas abiriyo e kinde mane japuonjna mar Kiswahili nochika ni asom bug 'Siku Njema' kae to alerne gima bugno wuoye bang' odiechienge abiriyo.
Ndalono, bug Siku Njema ne isomo e sekondari kata kamano, an to ne pod an nyathi primary to ema inyisa ni asom bugno.
Mr Busolo ne ong'eyo buge mane nyalo miyo nyithindo oher somo.
Mano e kinde mogik ma ne okwaya mondo asom buge Walibora.
Bang'e, nachako manyo buge mamoko mag Walibora mondo asom.
Walibora ne ong'eyo gano sigana mamit kendo nong'eyo timbe Jo Afrika.
Wang'eye mana kokalo kuom buge mondiko.
Ne chalo mana ka gima wadak gi joma wuoyo e bugene.
Joma Walibora ne ondiko e bugene ne gin joma waneno e ngimawa mapile kaka jopuonjre. Thoth jogo ne jiwowaga.
Nitie puonj mang'eny ma ne ayudo e buge Walibora mosetayo ngimana nyaka sani.
E buk mane ondiko mong'ere ni Siku Njema, Walibora nokwedo paro monya ma ji nigo e wi nyithindo ma minasi kowacho kama, “Mwanaharamu hamna, kitendo ndicho cha haramu” ma tiende en, "Onge nyathi ma ok owinjore onyuol, tim miyudego ema ok owinjore."
Jal miwuoyo kuome ahinya e Siku Njema iluongo ni Msanifu Kombo kende en be ne nyathi ma ne onyuol kamano. Kokalo kuom sigande, ileronwa chandruoge ma mine modak kendgi kaloe kod nyithindgi.
Ileronwa bende kaka joma odak e alwora kwedoga nyithindo ma kamago kod kaka nyithindogo nyagore.
Nyalo bedo ni gima konyo Walibora ndiko buge mabeyo kamano en nikech nopon e od joma oluoro Nyasaye e din mar Jehovah's Witness kata Joneno mag Jehova.
Asefwenyo ni ahero wacho weche ma ne Walibora owacho moloyo jondiko mamoko sama apuonjo Chik mar Nyithindo.
Walibora nokonyo ahinya e weche Chik.
An okil, kendo ahero ahinya somo buk mane Walibora ondiko miluongo ni "Kufa Kuzikana" ma Profesa Egara Kabaji oloko ni "Osiepe ma Ngita gi Del."
E bugno, iwuoyo kuom ng'at moro ma ne odere nikech ne odhi e ofis okil mondo omiye pesa mar insurance bang' yudo hinyruok to okil notamore.
Bugene mang'eny opong' gi ngeche mag Jo-Afrika.
Okinde kaka mago iluongo ni joma lawo geche mating'o jotuo. Giyudore kamora amora e pinyni, kendo gihero tiyo gi thuolo moneno sama aksident otimore mondo giyudo pesa mang'eny.
Lamona en ni tho Walibora kik ochal gi mag joma ondiko e bugene.
E kindewagi, dwaro ni ng'ato ni obed gi chir kaka Walibora mondo onyeny e lela gik maricho matimore.
Moko kuom gik miwuoyoe e buge Walibora oriwo wuodruok ma ji nigo, wuondruok mag josiasa kod mibadhi e weche pesa.
Nohera ahinya ji to mano nenore gi kaka nolero mayot sigendni mogajore.
Jomariek tho rumo.
Seche moko buge nyalo koro gik madhi timore. Thoth gik ma Walibora nondiko osetimore.
Thone kod kaka noyike chalo gi mag joma ne ondiko e bugene.
Katiyo weche ma William Shakespear nowacho, chunya nie bur kama okanie ringre Walibora.
Lowo mane oyikie Walibora en gweng' mar Cherengany en kama oguedhi.
Ne johera mag Ken Walibora, wabiro siko ka wan osiepe ma Kufa Kuzikana ka warito Siku Njema ma wabiro romoe gi Walibora kendo.
Mad chunye obed kama okuwe.
Hyrax Hills National Museum, ma oting'o gige machon mag Kenya, timo e dweni nyasi mar paro betie margi kuom higni 100.
Kama ong'ereno moting'o gik machon miyo ikwano Kenya kaka kama dhano mokwongo ne okwongo dakie, ne oyaw e higa mar 1920 kendo osekonyo e puonjo histori kod jografi e skunde.
Museumno ne oland kaka mwandu sirkal e higa mar 1945, kata kamano ne oyiene ji chako donjoe e higa mar 1965.
Lilian Amwanda, mochung' ne museumno, wacho kama, "E dweni kae biro rwako higni 100 kendo osebedo kaka klas ne jopuonjre alufe e piny mabiroga limbe."
Kata obedo ni museumno osebedo ka konyo ji ng'eyo weche e wi joma chon, jok ma biro limbe kanyo kwan margi osebedo ka dok chien to mano osemiyo olos chenro moko mondo otem ywayo ji momedore obi olim kanyo.
Amwanda nowacho kama, "Waloso kuonde mokethore kendo wachako timo piem mag talent ne nyithindo mondo mano oywagi gibi gipuonjre weche momedore."
Hyrax en achiel kuom kuonde mayudore Rift Valley machiwo puonj e wi ngima dhano makwongo e histori.
Oting'o bende histori ma nyalilanda e wi gik mane otimore e gode man kuno kod kaka Rift Valley ne olosore.
Hyrax en achiel kuom kuonde mang'eny moting'o gige machon mamiyo Kenya to ahinya ahinya Rift Valley kod Kariandusi, Gilgil bedo kuonde moting'o weche mathoth e ngima machon.
Museum mantie Hyrax hills ne omi nyingno bang' gik miluongo ni hyrax ma ne odak e kite madongo kendo kanyo ong'ere nikech oting'o histori mar Jo-Sirikwa ma wachore ni ne olokore mobedo Maasai.
Jogo ma dwaro timo nonro e wi gik mane otimore chon ahinya e ngima dhano dhiga e museumno.
Wachore bende ni kanyo ema nokwong yudie gik ma dhano mokwongo ne tiyogo e loso gik moko.
Rekod mag museumno nyiso ni kwan mag welo ma limo kanyo tin kata obedo ni migawo mar somo temo matek mondo ong'ere kendo joma dhiga kanyo thothgi gin jopuonjre.
E higa mar 2016, Hyrax Hills National Museum nowacho ni ne giyudo welo maromo 21,781 to ji 17,667 kuomgi ne gin jopuonjre mag skund primary, sekondar kod kuonde somo mamalo.
E higa mar 2018, museumno ne oyudo pesa maromo siling milion 1.6 to e higa mar 2019, ne pesa duto ma gin go ne en siling milion 1.7.
E higa achielno, museum noyudo milion 1.8 to e higa ma ne oluwo, pesa manochok nodok chien nyaka milion 1.6 ka welo ma ne olimo museum kwan margi ne okalo 23,000.
Jo primary kod jopuonjre sekondary ema thothne limo museum rekod nyiso ni kwan mar jopuonjrego ne ochopo 12,169.
E higano bende, jopuonjre mag kolej kod yunivasiti ma ne olimo museumno kwan margi ne ochopo 5,498.
Jo-Kenya mamoko ma limo museumno thothgi gin jomokendore ma obiro bayo.
Pesa midonjogo tin nikech jomadongo chulo siling 100 to nyithindo chulo 50, to ema pod Jo-Kenya mang'eny ok bi ka kwan-gi tekga mondo ochop ji 30,000 e higa.
Hyrax hills ne oland kaka mwandu sirkal e higa mar 1945, kata kamano ne oyiene ji chako donjoe e higa mar 1965, to kata obedo ni en kaka lich kamano, oselalo lowo maromo eka ariyo gi nus ne jodak kuom eka 50 ma en go.
Ka luwore gi Frank Kimbelekenya ma en jachan bura mar National Lands Commission e kaonti mar Nakuru, ne owacho ni jodak okawo gi thuon lop museum.
Covid-19 ochiero wer moro machon ma ne wuoyo e bedo mabor gi wadu.
Micah Maritim (monyis e picha) e jawer mane ondiko werno higni 18 mokalo kendo sani humbe landore.
E wer makawo dakika aparno, Maritim chiwo siem e wi tuo moro ma onge yadhe, kendo ojiwo jowinjo mondo oring odhi e gode giyud resruok.
Bath koras mar wendno wacho kama, "Kik iwe nga'to omuli/ kata sama inindo e otanda; Kik ituomri gi ng'ato ang'ata sama iwuotho; Kik imos lwet ng'ato; ang'o momiyo idwa mose? Be ing'eyo kama ng'atno oaye kota omulo…?"
Jawerno ma sani jahigni 62 kendo owuok e kaonti mar Bomet bende ong'ere gi weche mojawachoga.
Owacho ni ondiko wer ma rarieyano e higa mar 2002.
Maritim wacho kama, "E kindeno, nadak Eldoret kendo nilando e tv ripode mag tuo miluongo ni Severe Acute Respiratory Syndrome (SARS) mane omouch China kendo landore e pinje mamoko."
Odhi nyime wacho kama, "Pichni ma ne anenogo ne nyalo bwogo ng'ato kendo naneno laktech kobawore gi lewni moumo dendgi duto sama githietho jotuo, to polise ne riembo ji odog e utegi. Mano e ma nomiyo andiko wendno."
Owacho ni ne ok obet piny mondo ondik weche wer miluongo ni "SARS".
Maritim ne ochako wer e higa mar 1981 kendo osewero wende mokalo 100.
Owacho ni nodojo e studio to ochako mana wero "gima obiro e pache."
Maritim medo wacho kama, "Gima nomiya luoro en chik mane China ogolo makwero ng'udho olap. Naluor ahinya kane aparo gima biro timore ka SARS ochopo Kenya, nikech thoth Jo-Kalenjin nigi tim mar ng'udho olaw kamoro amora."
Kata obedo ni e kinde ma ne ogol werno thoth ji ne owinje e redio, Maritim wacho ni owuoro ahinya ni ji odok e winjo werno nikech Covid-19.
Jawerno ne noseyo Jo-Kenya ma tamore luwo chike ma sirkal chiwo mondo ogeng' landruok mar Covid-19.
Nowacho kama, "SARS kod Ebola ne orumo nikech ji noluwo chike ma ne oketnegi. Wan watugo gi tho."
Ka ne openje ka be oluwo paro ma ne ochiwo e wer mane owero, nowacho kama, "Osiepa, be iseroma koda kawuotho oko machiegnini? Alorora e oda."
Maritim wacho ni en oneno ni onge pogruok e kind SARS kod Covid-19.
Owacho niya, "En tuo achiel, nying ema opogore. Tem ane rango ranyisi mag tuogo kod kaka ne gichakore, ibiro yudo ni gin gimoro achiel.
E kinde tuo mar SARS, ne onyis ji mondo kik gibed machiegni gi jowetegi to jotuo ne iketo tenge.
Ne onyiswa bende mondo walog lwetewa kendo waum dhowa sama wafwolo. Donge mago e gik mwatimo sani?
Pogruok mantie en ni sani ji umo nyaka lwetegi."
Maritim nowacho nikech Covid-19 ne omiye wende ong'ere kendo, ng'at moro ma yande kowinjo wendno mokwongo ne owacho ni en ema "okelo" tuono Kenya.
Nojiwo ji mondo oluw chike mar sirkal oketo kendo nowacho niya, "Ne ok akelo tuono. Pok adhiga kata China. Nawero wendno mondo ojiw ji obed mabor gi jowetegi sama tuo moro omuoch e piny ma yadhe ok ong'ere."
Nopenjo kama: "Ka sirkal owacho ni ji kik mosre, ang'o momiyo watamore luwo gima yot kamano? Donge wanyalo mana goyo salut kaka askeche timoga kae to wadhi kama wadhiye? Ang'o momiyo wadwaro nego jowetewa nikech fupwa?"
Buk maber ing'eyo gi kaka ji wuoyo e weche manie bugno kendo chuno jasomo mondo osome kata ka ok odwar.
Buk milungo ni Kenyan, Christian, Queer mondik gi Adriaan Van Klinken wuoyo e wi ndalo ma piny biro pong' gi mon makendo jowetegi, kod chwo makendore gi chwo wetegi to ji yanygi kata kwedogi kendo gin gi ratiro mar chiwo pachgi, timo ohala kod yudo thieth ma ok obuon-gi.
Jandikono ong'ere ahinya e kedo ne ratiro kod somo mag LGBTI, ka onono ahinya ahinya migawo ma din omako e wechego, to ahinya din mar Jokristo ma Afrika.
E buk mar Kenyan, Christian, Queer owuoyo e wi kwan mag chwo ma kendore gi chwo, kod mon makendore gi mon e piny Kenya kod kaka gin gi kanisa margi kod puonjgi e alwora ma ji obuonogie e yore duto moriwo din kod siasa.
Van Klinken wuoyo e wich ma ji nigi paro mopogore ahinya kendo odwaro ndiko wechego. Kuom timo kamano, omedo nonro e somo mag LGBTI.
Bugno nyiso maonge luoro moro amora kaka ji onego we buono jogo.
Ondik bugno e yo mawinjore maler ahinya kata kamano, olero bende nyawo moko ma jandikono nigo kod gik moberie nikech jandiko nigi tuo mar ayaki kendo okedo ne ratiro mar chwo ma kendore gi chwo wetegi.
Ang'eyo jandikono kendo asetiyo kode kuom ndalo malach, to bugni opogore gi buge mamoko ma oting'oga mana rieko mag skul kar mano en to owuyo e wi ngima joma nitie adier. Onyiso pogruok mantie wi somo mapile kod somo mar LGBTI.
Bugno bende golo luoro ma ji nigago e wi LGBTI.
Bugno oting'o sigand joma ok dwar dak e mudho, ma gin joma nigi geno kendo kata obedo ni ikwedogi, ging'eyo ni ginyalo dak maber to mano kelo dongruok.
Bugno chiwo thuolo mondo ji owach sigandgi giwegi.
Bugno wuoyo e gik moko ang'wen: kedo ne ratiro kokalo kuom wende, buge kod gik migoro, kaka mondik gi Binyavanga Wainaina; wende mondik gi George Barasa; sinembe machieko chieko miluongo ni Stories of Our Lives; Kanisa moro mantie Nairobi.
E moro kamoro kuom wechego, jandiko nyiso kaka jo LGBTI osemedo ng'ere kendo gimakore gi puonj Jokristo kod buge.
Tiyo gi ranyisi mosetimore e ngima ji konyo mondo ji one kaka jokanyo mag LGBTI mantie Nairobi omako kamaduong' e ngima ji, siasa kod din.
Wainaina nowuoyo kuom wuondruok ma jotend kanisa nigo kod kaka gibuono ji, ahinya ahinya jo Pentecostal Christianity.
Nowuoyo kuom ngimane owuon kane owacho ni ohero chwo wetene kende ne oyie mondo ji obwone kendo okwede.
Ranyisi mare nojiwo joma nie riwruok mara LGBTI Kenya kendo tho mare ne omiyo ji odhi nyime wuoyo e wi LGBTI.
Vidio mar wer miluongo ni Same Love (Remix) mower gi Art Attack nomiyo Jo-Kenya manyeny ma jower owuoyo.
Wendno wuoyo e wi chandruoge ma LGBTI romogo kendo owuoyo e chiwo ratiro marom ne ji te.
To ema pod jodin kod josiasa kwedo werno.
Wendno nyiso paro ma Jo-Afrika nigo e wi mon mohero mon kod chwo mohero chwo kendo nogo wendo marfuk gi Kenya Film Control Board.
Wendno nokalo kiewo mag chike oganda kod puonj kanisa kendo wendno ne jiwo hera ma ok ber.
Wende miluongo ni rap ema kinde mang'eny itiyogo kikwedo kata ng'anjo ne gimoro.
Sinema miluongo ni 'Stories of Our Lives' molos gi Nest ma en grup moro mantie Nairobi, oting'o sigand ji mopogore opogore ma gin joma diher kendore gi chwo wetegi.
Mana kaka wer mar 'Same Love', en be ne ogoye marfuk gi film board,ma en bura ma osegawang'o I Jokenya nyading'eny gi timgi mar wuondruok ni girito timbe maler e piny.
Kaka imedo go vidiono marfuk e kaka ji mang'eny medo manye.
Vidiono wuoyo e wi weche kaka fwenyruok, hera, nindruok, yie kod din ma gin weche momako Jo-Kenya manie LGBTI.
Sama ng'ato lero gima otimore e ngimane owuon, mano jiwo jomoko kendo ji nyalo bedo gadier gi wechego. Gikonyo e lando pek ma ji romogo.
Wach mogik minono en kanisa miluongo ni Cosmopolitan Affirming Church, ma orkwo ji duto kendo kanyo ero jo LGBTI nyalo bedo thuolo gi jowetegi.
En kama inyalo riwo joma nindore gi chwo kata mon wetegi kod puonj din, kama orwakie ji duto kendo hera nitie.
Mano en kama yie kod hera ma ok pile kod joma kit nindrukgi opogore romoe.
Kata obedo ni weche ma Van Klinken ondiko chalre gi matimore e ngimane, ne owuye kuome owuon.
Ma en buk mabiro somo nyanding'eny kata obedo ni an to an nyako ma jakristo mohero yawuoyi kendo ohero ndiko.
Abiro nyiso jopuonjrena bugni kendo kete e laibrari mara, bende daher nyiso jogo madwaro ng'eyo joma ngimagi opogore gi mekwa.
Jotend din onego osom bugni mondo ging'e ni LGBTI loso giwegi kama ginyalo leme ma ji biro rwakogi kendo herogi kaka nyithi Nyasaye.
Bugni chiero paro mang'eny kuom ng'ato moriwo nyaka chuny mar buono ma ng'ato ne ok par ni en-go
Joma paroga ni ong'eyo LGBTI onego osom bugni mondo kik giwach gik ma ok ging'eyo.
Mike Rua (Monyis e picha), ma luongore ni ruodh Mugithi, wacho ni ohero weche mochido.
Rua mong'ere nikech oweroga wende mochido wacho ni ok onyalo loko yo mowergo.
Owacho ni joherane ok dwar ni otim lokruok e thumbe.
Owacho ni odwa goyo okang' momedore kendo wende moloso manyien oting'o weche maricho ahinya.
Oparo kaka e higa mar 2012, ka ne odhi wer Dubai, noluongne polise nikech ne wachore ni owuondore ni en Mike Rua.
Bang' wer kuom seche ariyo e nyasi moro ma ne oting'o Jo-Kenya modak loka, polis ne omako Rua.
Nitie ng'ama nochiwo ripot ni ng'ar maweno ok en Rua.
Polis nonyise ni Rua ma ji ong'eyo gi Rua ma ne ower otienono ne gin ji ariyo mopogore.
Ne giwacho ni ne ok ower mamit nikech ne ok otiyo gi weche mochido.
Mano be e gima joherane man Nairobi osenyise ni olokre obed Rua machon ma ne wacho weche makech ka sum sama ower.
Jathum ma benga ma Ja-Kikuyuno wacho ni odwa weyo wero wende mondik jothum mamoko.
Owacho kama, "Ma e gima joma ohero wendega dwaro. Nyaka atim kaka gidwaro nono to ohanda biro podho."
Owacho ni e kinde mokalo, polise osemake nyading'eny ni okwalo wende jomoko.
Rua nobedo gi huma nikech ondikoga manyien wende jothum moko kae to ogwenyogi giwuog ka wer manyien.
Owacho ni koro oweyo tiyo gi wende jomoko.
Owacho ni ne osedhi e studio mowero wende manyien ma achiel kuomgi iluongo ni Kiarie ma sani yudore.
To mana kaka nosingore ni obiro timo, wer manyienno opong' gi weche mochido.
Rua nonyiso oboke mar Saturday Standard, ka en dalane Syokimau, nowacho ni ute fwambo notamore kawo wer mare nikech oting'o weche molil.
Kata kamano, weche nolokore kane otieko loso albam ma nigi vidio kendo ji mang'eny nohere e social media kendo oket wendego e stesen mag redio mang'eny.
Rua wacho ni 'Kiarie', ma e dho Kikuyu mano tiende gima lach, wuoyo kuom gik mosekaloe e ngimane.
En sigand dichwo moro ma pod tin, ma nyagore gi ngima to gikone odak gi miyo moro ma ochot.
Miyo ma ochotno seche moko paro ni Rua en Kiarie.
To mano ok e wach kende ma wer losoe mana kaka Rua.
Owacho ni nitie gimopondo mitemo ler ei wendno ma en hera moherogo miyono mano ema omiyo iluonge ni 'Kiarie'.
Yo mondikgo werno mondo jawinjo ema yiero ni en 'Kiarie' mane ma iwuoyo kuome.
Mopogore gi Rua, jothum moko mag Kikuyu ma nyocha eka ochako wer gin Samuel Ndirangu, mong'ere kaka Samido piem matek gi jower machon.
Samido ong'ere nikech wendege kaka Wendo wi Cama (hera mit) kod Murata wa Ngai (Osiep Nyasaye) ma ojagaket e redio.
Ne owero Wendo wi Cama kaachiel gi Joys wa Mama.
Jose Gaturura be en jawer machielo ma ji ohero.
Ne owero wer ma ji mang'eny ong'eyo miluongo ni Machete kendo humbe medo landore gi wer ka wer mogolo manyien.
Moko kuom wendege mong'ere ahinya gin Tuirio twega (chiemo maber), Mwari wa Muthamaki (Nyar ruoth) kod Haha ni Gute (ma gima kayiem).
USIU-Africa kod Kenya Film Commission (KFC) odonjo e winjruok machielo mar higni abich mondo gisir somo mag loso sinema.
Gima iluongo ni Memorandum of Understanding dhi konyo e miyo Kenya obed namba achiel e loso vidio mamoro Jo-Kenya, pinje molworowa kod pinje maoko.
Nikech mano, yunivasiti ong'ado ni gibiro chiwo tiegruok mong'ith kendo mowinjore.
E winjruok ma ne otimno, kuonde tiegruok ariyogo biro tiyo kanyachiel e loso gima ber kokalo kuom bedo gi klas mipuonjoe ji loso sinema, romo ma tiegruok, semina, loso kembe mag puonj, klese machieko chieko, chiwo tije kod programbe.
Kuonde tiegruok ariyogo biro lando ote mar Kalasha International Film and TV Festivals mondo ji mang'eny ong'e kendo sinembe mag Kenya one e pinje maoko.
Vice chancellor mar USIU-Africa, Paul Zeleza, nowacho ni winjruok ma gitimono biro miyo kuonde tiegruokgo obed kama inyalo kawie joma itiyogo e ute fwambo gi keyo kaachiel kod joma timo nonro nikech USIU-Africa biro konyo jopuonjre madwaro ng'eyo kaka iloso sinema.
Profesa Zeleza nowacho kama, "Wadhi timo nonro e wi sinembe kendo choko weche mabiro konyowa loso klese moko machieko ne joma puonjore loso sinema kae to wamiyogi satifiket."
Timothy Owase ma en CEO mar Kenya Film Commission, nowacho ni gibiro dhi nyime kwayo mondo odwoknegi osuru michulo e nyiewo masinde mitiyogo e loso sinema to mano biro konyogi timo dongruok.
Owase nowacho kama, "Wabiro chiwo weche matayo rang'iny monego bedie kendo wabiro ji mondo otem giti tich maber e loso sinema ka watiyo machiegni gi ofise mowinjore mag sirkal e chiwo puonj makare mabiro miyo sinembe miloso onyis nyaka e pinje maoko."
E kindewagi, ji mang'eny ahinya ahinya Jo Afrika, yudo ka teknegi makore gi kit ngima mar ogandagi kendo gihero timo kendo luwa kit ngima ma nyasani.
Dichwo moro man Elgeyo Marakwet okawo okang' mar neno ni kit ngima Jo-Keiyo ok olal, ma en achiel kuom dhoudi mag Kalenjin.
Joseph Kwambai ma jahigni 70, wacho ni kit ngima ma nya sani oseloko pach Jo-Afrika ma giweyo dak kaka chon kendo sani giluwo kit ngima ma ndaloni.
Kwambai nowacho kama, "Daher ni tieng' mabiro ong'e kaka kit ngima Jo-Afrika ne chalo kod kaka ne gitimo gik moko, omiyo asebedo ka achoko gik machon mag Jo-Keiyo kendo kanogi e museum mantie Chekobei ei Keiyo South Sub-county kuom higni 20."
Museumno yudore machiegni gi Chekobei Primary e ndara mar Iten-Kabarnet, kendo opong' gi buge mawuoyo e wi kaka ogendni mopogore opogore mag Afrika nodak e kinde machon.
Bende, en nyaka gi pesa ma ne itiyogo e ndalo machon e ogendni mopogore opogore.
Nowacho kama, "An gi buge malero ngima ji kaka Ker Daniel Arap Moi miluongo ni "Kaka Ker ma Ja Afrika Nokelo Betie" mondik gi Andrew Morton kod buge mamoko.
An bende gi buge mogo gi wasungu ma ne omonjo Afrika."
Mopogore gi buge, gik mamoko ma be inyiso e Museum kanyo gin gik machon ma ne otigo e lweny, nyasi, lamo, gik jokon, gige pur kod mamoko.
Gin nyaka gi Muma kod Koran e dier Museumno.
Nitie ot molos mar Jo Keiyo manyiso kaka joot machon ne odak.
Jaduong'no osewuotho kuonde maboyo komanyo gik machon-go.
Owacho kama, "Pod adhi nyime choko gik machon kod gige histori malero kit ngima dhoudi mopogore opogore to ahinya ma Jo Keiyo. Dhoudi mamoko be onego ochak timo gima atimoni mondo yoregi kod kit ngimagi kik lal to kar mano gisik ne tienge mabiro mi kik gibed wasumbni mag ngima ma nyasani."
Ne olos museumno e higa mar 2006, kata kamano, ne oyawe e higni ang'wen bang'e.
George Otieno nochako hero goro e higa mar 1988 e odiechienge mokwongo e skund primari e kaonti mar Busia, ndalo ma ne odak gi dagi.
Otieno wacho kama, "Ka ne ane klas achiel, gima ne okwong nyiswa ni watim ne en goro mtoka. Ne agoro gach pikap, ma japuonj nochuoyona tik makwar. Chakre kindeno, ne ang'eyo ni gimoro amora maber onego obed gi tik makwar. Mano e ndalo mane afwenyoe ni goro mit."
Ka ne ochopo e klas abich, ne ochako goro kotiyo gi kalas.
Bang'e ne odhi Nairobi kendo notiyo tije matindo tindo e Industrial Area, kata kamano, ne ok oweyo goro nikech nohero ahinya timo kamano.
Otieno ma sani nigi studio mare e Milimani Court e Obama Estate, Nairobi, wacho kama: "E higa mar 2007, ne ochula siling 3,000 kane agoro Charity Ngilu ma ne ochung' ne Migawo mar Thieth ndalono, kendo nayudo siling 7,000 ka ne agoro dairekta machon mar Kenya Dairy Board. Nafwenyo ni kara goro nigi pesa."
Ne oweyo tich ma ne otiyo kae to otiyo gi siling 30,000 mane omiye kogoro Ker machon Daniel Moi e ng'iewo gige goro.
Kae to noyawo nyaduka moro matin mane ousoe gik mogoro.
E higa mar 2002, kane Ker Uhuru Kenyatta dwaro bedo ker, Otieno ne oneno picha mar ker machon Moi koket e The Standard korwako kitenge makwar ma nigi rangi mag KANU kod gweno.
Otieno wacho ni "Ne agoro Mzee Moi kae to e bathe agoro Ker Kenyatta. Nagoro bendech KANU kae to andiko ni: "Kanu Yajenga Nchi".
Nitie jiranda ma ne oneno pichano mohere. Bang'e, ne otuda gi osiepne moro miluongo ni Mutua ma ndalono ne tiyo gi askeche makowoga gach ker. Mutua ne onyise mondo okel picha mogorno mondo one."
Ne giromo kendo Mutua ne otude gi japuonj matiyo e Yunivasiti mar Nairobi Profesa Geoffrey Ole Maloiy, ma ne en osipe Mzee Moi. Ne okawo pichano momiyo Ker.
Otieno dhi nyime lero niya, "Bang' odiechienge ariyo, Mutua nogochona monyisa ni Moi nohero pichano kendo ochulo siling 30,000. Mano e pesa maber mane ahango yudo kuom goro. Ne amor ahinya ng'eyo ni Ker Moi nohera tija mochula pesa to wachno jiwaga ahinya."
Bende, ne ouso pichni moko ariyo mag Ker machon mar Amerka, Barrack Obama, ne ng'at moro mohero choko gik mogor kendo nochule siling 500,000.
Kata kamano, owacho ni nitie Cabinet Secretary moro ma obandho siling 30,000.
Ne ok ofulo nyinge.
Otieno wacho kama, "Nitie pichni ariyo ma ne agoro mag ker machon Mwai Kibaki ka en e wheelchair gi machielo ka en e ofis. Nengogi giduto en siling 500,000 to ne ok ochula."
Mor lilo ne opong'o nyasi mar 2018 Kalasha awards ma ne otimore Ngeso godhiambo e Safari Park Hotel, Nairobi.
Nyasi manyadhino ne ochan gi Kenya Film Commission ka ma e nyasi mar aboro, kendo joma ne obiro gin joma tek tek e sinembe, welo modhial kod joma nigi migepe madongo e Sirkal.
MC mag nyasino ne gin jofwombo Amina Rabar kod Jeff Koinange kendo ne ginego ji gi nyiero.
Joma ne obiro e nyasino oriwo Seneta ma Baringo, Gideon Moi, Jatend migawo mar ICT Joe Mucheru, principal secretaries Fatuma Hirsi kod Jerome Ochieng', Nairobi Woman Representative Esther Passaris kod joma tiyo e ofis mbetre mar France. Jomamoko noriwo jotugo Charles Bukeko (Papa Shirandula), Mary Khavere (Mama Kayai), Lucy Wangui kod Pascal Tokodi.
Seneta Gideon ne opwoyo nyasani kuom jiwo kendo siro Jo-Kenya ma nigi mich mag wer.
Jakomno mar KANU bende ne opwoyo Kenya Film Commission kod Kalasha kuom timo tich maber.
Gideon ne owacho kama, "Wadwaro ni joma loso sinembe Kenya obed namba achiel e kelo paro manyien kendo gjiw jower ma eka chako mondo obed gi siso mar riwore kodgi. Ka nyasi kaka mae nitie, Kenya nyalo loso mayot pasent 90 mag sinembe minyiso e tv kendo ji ok bi ol nenogi."
CS Mucheru nopwoyo joma ne olocho kendo nokwayo Kenya Film Commision mondo gikel ji kod paro manyien e sinembe ma giloso.
Nowacho ni sirkand Ker Uhuru Kenyatta tiyo matek mondo sinembe miloso Kenya olok piny.
Mucheru nowacho kama, "Wadwaro loso sinema moro maduong' ma ibiro us e Afrika, China kod piny duto. Bende, nitie grup ma dwaro loso ma dhi nyime gi tich mar neno ni gikelo lokruoge moko kaka gero kuonde neno sinema e kaonti duto 47 ka ikonyogi gi migawo ma atiyoe, seneta mar Nairobi, Sirkal kod ute fwambo mondo mi walos sinembe mabeyo ahinya."
Ji ne okawo thuolo mar paro jogo ma osetho ma ne ong'ere moriwo ji kaka Charles Kimani mong'ere kaka Masaku e Vitimbi kod Vioja Mahakamani, ja miji nyiero e Churchil show Emmanuel Makori ma ne ong'ere kaka Ayeiya kod jatuk sinema ma niga Mombasa, Maureen Wanza ma ne ong'ere kaka Sasha.
Joma ne ochano nyasino ne okwayo Jo-Kenya mondo gikony e chulo bill mar osiptal ne jatuk sinema Kone Nouhoum mar Selina, ma ne oyudo aksident jumbe moko mokalo kendo sani nie ICU.
Kalasha International Awards en nyasi mitimoga higa ka higa kitayo gi Kenya Film Commission ma dwache maduong' en loso sinembe mabeyo ma ji ohero.
Nyasino temo ahinya mondo gijiw tich matek ma ji timo e loso sinema kod programbe mag TV ka gichiwo mich ne kidienje abich mong'ere e chenro mar loso sinema ma gin: dairekta, jotug sinema, jondiko, jomaloso sinema kod funde.
Jogo ma ne oyudo mich ne omor ahinya. Sinembe miloso Kenya dhi nyime timo dongruok mosmos, ka jomoko kaka Wanuri Kahiu to ong'ere e piny ngima gi tije e sinema.
Sponsa mag nyasino ne gin KTN, Communications Authoriy of Kenyha, Anga Imax, Canon Kenya, French embassy, Kenya Broadcasting Corporation, Buzz, Kwese Inflix, Media Council of Kenya, Movie Mtaani, Pixel, Scoop Network, Safari Park Hotel, Telcom Kenya, USIU kod Brand Kenya.
Jandiko miluongo ni King'ori Gachoka ne jahigni 22 ka ne ohango romo gi jandiko mong'ere Francis Imbuga.
Weche ne dhi maber ne jandiko maa pinyno kendo ne ok nyal kata ng'iewo typewriter.
Nitie tugo ma ne ondiko motero e TV, kata kamano jogo notamore nikech ne nondiko gi lwete kendo noparo ni mano e giko lek mare.
E kindeno, Gachoko ne en japuonjre e Kenyatta University kaman Profesa Imbuga ma ne jahigni 47 kindeno, ne en dean mare e Arts Department.
Nopimone Imbuga chandruok ma ne en-go ka dwache en ni Imbuga okonye gi typewriter.
Profesano ne omor ahinya gima nondiko mi oyiene mondo oti gi masin mare ma nengone tek miluongo ni Olympia Traveller DeLuxe portable typewritter.
Nyoro Gachoka, ma biro rwako higni 47 machiegni, ne oywako sama ne ochiwo typewriter ma ne en kachiel gi Imbuga ochakogo tich.
Typewriter-no koro biro bedo achiel kuom gik mitang'o kinyiso tije Imbuga.
Gachoka ne owacho kama, "Ne akawo thuolo mondo aikra maber nikech ne ang'eyo ni ok odhi bedo mayot chiwo. Omiyo e dwe mar Julai kod Agost higani, ne ating'oga typewriter-no e romo duto kod kamoro amora ma ne adhiye."
Gachoka ma ne owuoyo nyoro e nyasi mitang'o tije Imbuga, ne owacho ni oparo ndalo ma ne ochandore. Nowacho gima profesa notimone ka ne oduokone typewriter.
Imbuga nonyise niya, "Koro en mari. Amiyogo." To mano kaka Gachoka ne omor.
Kata obedo ni masin mar ndikono dhi mos, pod otiyo maber.
Buk ma Gachoka nokwongo ndiko ne en sigana miluongo ni 'Divide Life' (Ngima Mopogore) ne omiyo ong'ere e kaka jandiko kendo bugno ne olos gi typewriter.
Bugno nomiyo otudre gi ji ma nigi huma tij ndiko kaka Profesa Egara Kabaji ma ne obiro e nyasino.
CEO mar Standard Group Orlando Lyomu ma ne en wendo modhial nowacho ni nyasino dhi miyo Jo-Kenya thuolo mar ng'eyo pach Imbuga.
Nowacho ni jofwambo dwaro paro manyien kendo nowacho ni jogo mong'eyo ndiko drama onego manye.
Lyomu nowacho kama, "Kik iluor riwori kodwa, ma biro konyowa dhi nyime siro joma nigi mich ka waparogo Imbuga."
Lyomu nowacho ni Standard Group siro kano weche mag piny kokalo kuom tiyo kanyachiel gi Kenya National Archives sama gitimo nyasi mar bedo od fwambo mosebudho aming'a moloyo moro amora.
Welo mamoko ma ne obiro ne en Vice Chancellor mar Masinde Muliro University of Science and Technology, Fred Otieno kod Paul Wainaina mar Kenyatta University.
E kinde ma nyasino dhi nyime, Kenya National Archives ok kwayo ji pesa mar donjo. Nyasino biro dhi nyime nyaka April 2019.
Pinchnigo ondik ni ni "Ranyisi mag Gik ma Profesa Imbuga Nondiko" kendo pichni man kanyo nyiso ngimane duto, moriwo nyaka pichni mag ndalo ma ne en jatugo.
Buge ma Imbuga ondiko itiyogo ahinya e skunde man Kenya ka buge mong'ere ahinya en Betrayal in the City.
Oting'o bende pichni mag jood Imbuga kod pichni ma ne ogoye ka pok otho.
Buge mamako ma ne ondiko gin: Aminata, Man of Kafira, The Burning of Rags kod The Successor.
Buge ma Imbuga ondiko kinde mang'eny wuoyo e wi chandruoge ma ji romogo kaka wach ma ji laro e wi kaka ji odak sani kod owinjore Jo Afrika dag kaluwore gi kitgi machon.
Gachoka ma ne owuoyo nyoro e nyasi mitang'o tije Imbuga, ne owacho ni oparo ndalo ma ne ochandore kaka jandiko.
Nowacho bende gima profesa notimone ka ne oduokone typewriter.
Joode ka pod otin
Pichnigo ondik ni "Ranyisi mag Gik ma Profesa Imbuga Nondiko" kendo pichni man kanyo nyiso ngimane duto, moriwo nyaka pichni mag ndalo ma ne en jatugo.
Bende nitie pichni mag joode kod pichni ma ne ogoye ka pok otho.
Jandiko miluongo ni Hilary Mantel nowacho ni ka wadwaro neno jomotho ka joma ngima, onego wang'I pichni.
Gik moket mineno manyiso ngima jandiko mong'ere Francis Imbuga biro nyiso adier mar wachno.
Nyasi mar tang'o gigo dhi kiny e Kenya National Archives ka ginyiso pichni mag ngima Imbuga, buge ma ne ondiko kod gik miparego moa kuom kwerene mane omiyo obedo jasigana mang'ula kaka nomadhoga bia mar Tusker gi osiepene ka gin Kenya National Theatre.
Ibiro tang' ne welo bende tuke mane ondiko gi lwete owuon kendo chiege Profesa Mabel Imbuga pod okanoga otesego nyaka chil kawuono.
Chiege wacho kama, "Lwete ne ndiko maywayo wang'. Ne yot mondo otim ketho to mano gima mora nyaka kawuono sama arango buk ma ne okwongo ndiko."
Kata obedo ni geno nitie ni kwan biro medore di nya didek ka ochopo higa gana ariyo piero ariyo gi adek – 2023, mano pod ochungne kwan ji matin ma odak e piny jorotenge.
Kwan go nyiso ayanga ni pinjego dwarore ni mondo orang matut kaka nyalo medo gero gigo ma kelo tudruok mar mbuyi bedo mayot.
Ber ma medruok mar tudruok gi weche mag mbuyi ong'ere maler.
E higa gana ariyo gi apar gochiko – 2019, e gwenge mag Sub-Saharan Africa, moloyo tije gana mia auchiel gi piero abich – 650,000 ne oyudore e weche mag tiyo gi sime; kendo ji ma ohingo 1,400,000 bende ne ondiki e tije mag ji giwegi.
Weche mag tudruok gi mbuyi no bende ne okelo medruok mar nyinyo mar jo America kod jo Ingeresa ma okalo tara gana apar gi abiriyo – 17,000,000.
Riwruok maduong ma ochung'ne weche tudruok mag mbuyi e piny mangima - The International Telecommunication Union (ITU) - ose lieko ni medruok maromo apar kuom mia achiel (10%) mag tudruok e yor mbuyi ei pinje mag jorotenge biro kelo medruok ma dirom kwan maromo ariyo gi sanja kuom mia (2.5%) e yuto mar piny owacho.
Mano ka ok wawuoye e ber ma tudruok mar mbuyi e yoo mayot biro kelo e weche mag somo, thieth kod yore ma piny owacho tiyogo ne jopiny.
Ka piny nyalo bedo gi tudruok mar mbuyi e yoo mayot, ji nyalo manyo tije, yudo tiegruok manyien maber kendo yudo konyruok kuom piny owacho ka ok gi dhi kunde ma joma tiyo ne piny owacho nitie kata chung mangeny kama joma dwaro konyruok kuom piny owacho chungie.
Kaka waseneno, yamo marach mar korona okelo chandruok e weche mag dongruok kod konyruok mar oganda nikech okelo pogruok e yoo ma wadakgo; kaka watiyo, kaka wasomo kendo kaka walalore gi jowetewa ma koro okelo ngima mar bedo mabor gi joma moko.
Achiel kuom dongruok madongo mobiro en ni piny medo ranginy mar tudruok e yor mbuyi.
Joma loso chike e pinje mag Afrika osefwenyo ni tiyo kod yore mbuyi kelo pogruok maduong' e yor konyo weche ma yamo marach no okelo kendo medo tego dongruok mar piny bang ka Corona ose rumo.
Ka ji nyalo loko timbegi kod paro, weche mag tudruok e yor mbuyi bende biro medo kelo thuolo e pinje mag Afrika mar gik ma tamo dongruok mar oganda dhi nyime maber.
Kuom adieri, tich mar neno ni ji nigi tudruok e yor mbuyi ok en mar piny owacho kende.
Riwruok ma moko bende nigi tich monego gitim e wachni.
Wan kaka jo Huawei, wangeyo wach ni maber; ema omiyo wasebedo ka wakonyo yore mang'eny ma temo neno ni ji otudore gi yor mbuyi kuonde ma rem nitie.
Kuom ranyisi, dwe mar abirio higa ma okalo, ne wachako kar tiegruok mar tudruok e yor mbuyi (DigiSchool) ka wariwore gi achiel kuom jogo ma olony e wechego, ka watiyo kanyakla bende gi riwruok machielo ma konyo jopiny.
Kaluwore gi dwaro ni nyithindo ma somo e piny South Africa onge somo maber manyalo konyogi, lek mar chenrono en ni mondo moloyo nyithindo 100 ma somo e kuode ma lony nitie (town) kod e ngwenge man ei piny obed gi tudruok eyor mbuyi
Wach machielo en ni wase chako somo mar weche tudruok gi yor mbuyi ma waluongo gi dho ngere ni – DigiTrucks – e pinye mang'eny mag Afrika ma miyo ngato angata ka ochakore gi nyithindo masomo nyaka jo ohala; ma puonjogi kaka ginyalo tiyo gi kompyuta mondo gitudre gi ji ma odak e pinje ma oko.
E chakruok mar higani, nyocha walando tiyo kanyakla achiel gi jogo ma kelo tudruok e yor mbuyi e piny Ghana; mar gero stesen ma okalo 2000 kuonde ma pod ni chien e pinyno mondo gi tud jogo ma pok oyudo tudruok maber e yor mbuyi.
Ka wang'iyo wach thieth, Lifebank ma kambi jo Nigeria ma keyo remo kod gige thieth mamoko e ute thieth tudore e yor mbuyi.
Ka kambi ni kod kembe mamoko matindo ma otiyogo kanyakla oyudo tudruok maber e yor mbuyi, ma biro miyo kuonde thieth yud gigo ma gitiyogo e weche mag thieth ma okasore sama idwarogie.
Weche mag dongruok machalo kama, gin ranyisi manyisowa ratiro romb rem mantie kuom weche tudruok e yor mbuyi e nengo ma yot e pinje jorotenge ma odak Africa.
Magi nyiso kaka onego bedi ni ji tudore e yor mbuyi kod jog ma owinjore bed ni kelo tudruokni.
Kuom kinde mokalo higni apar (10), riwruok mar piny mangima United Nations(UN), ose yie ni tudruok e yoo mar mbuyi en achiel kuom yore ma miyo piny bedo gi dongruok maonge ng'ikruok.
Kaluwore gi gik ma osetimore e higa achiel kama mokalo, ji mang'eny ok nyal winjo maber e ngima gi nikech gi onge gi tudruok e yor mbuyi.
Wan duto wabiro yudo ber kuom medruok mar tudruok e yor mbuyi ma biro tieko obanga ma sani nitiere kuom wach tudruok e yoo mar mbuyi.
Kuom adieri wach mar tudruok e yor mbuyi onego bed achiel kuom dong'ruok madongo misiro gi sirkal, kembe mag wegi kod riwruok mag jo piny.
Huawei en kambi maduong' e piny mangima ma loso gigo ma itiyogo e tudruok e yoo mar mbuyi e piny ma ngima.
Ka watiyo gi yore ma opogore opogre e weche mag tudruok gi mbuyi machalo kaka e ong'we yamo (sime), weche mag tonde ma otudi ma keyo wach (IT), gik ma olosi gi rieko ma malo (smart devices) kod gigo ma kelo tudruok e kor boche polo (cloud services) – wan kod kinda mar kelo tudruok e yor mbuyi ne ngato angata, mier kod riwruoge mopogore opogore mondo mi wabed gi piny ma otudore duto kendo man gi rieko.
Gik ma Huawei loso kendo ma gitimo kod konyruok ma gi kelo nigi nengo maber kendo onge wach marach ma tiyo kodgi kelo e ngima dhano.
Kuom tiyo kanyakla gi jogo manie migao ma loso weche mag tudruok e piny, wamiyo jogo ma ngiewo gigewa (customers) gik maber ma miyo ji bedo gi teko kendo miyo ngima mar dala bedo maber kendo kelo paro manyien e kembe ma tindo kod madongo.
Gik ma Huawei loso temo rango dwaro mar jo ng'iepo.
Waketo mwanduwa mang'eny e weche mag nono dwaro mar jong'iepo kendo waketo pachwa e yore ma nyalo kelo pogruok korka tudruok mar dhano ma miyo piny dhi nyime maber.
Wan gi jotich mokalo 180,000 kendo watiyo e pinje moloyo 170 e tunge piny koni gi koni.
Huawei en kambi mane ochaki e higa mar 1987 ma wegi gin joma tiyo kanyono.
Bad piny owacho ma duoko mwandu mag jopiny koa kuom jok mane okawgi e yor mibadhi ma iluongo ni Asset Recovery Agency (ARA) ose medo kasore gi dwaro mar gi mar duoko ne piny owacho tara gana 385,000,000 mane ja ohala moro ne okwalo koa e piny owacho ma Mandera.
Kaluwore gi wach ma gitero e doho mamalo e Kenya, ARA wacho ni jago ma iluongo ni Ali Abdi Ibrahim ok nyal lero kama ne oyude omenda maromo 385,000,000 mane oyudi e akaunt ariyo ma okane pesa ne. ARA wacho ni nonro mar gi nyiso ni pesani ne oa e kembe moko adek mane timo ohala gi piny owacho ma Mandera.
Okil ma ochungne piny owacho miluongo ni Jennifer Gitiri ne owacho e od bura ni kaluwore gi nonro mar gi e kunde keno mar Ibrahim, ne giyudo ni ne nitie kaka ne ja mibadhino tero pesa e kar keno magego kendo moko bende ne iorone ka oaye kuonde keno mamoko.
Gitiri ne owacho kama, "Nikech omenda go ne oyudi e yor mibadhi, ibiro duok gi ne piny owacho. Ok nyal lero maber kaka kendo gima omiyo omenda ma nenore ni ne ok onwang’ e yo ma oriere go ne ochopo e kar keno mare. Ok onyal golo gima nyiso ni ne otimo ohala gi piny owacho ma Mandera."
Kalowore gi nonro mane otim gi KARA, kwan mageny go iparo ni ne okwal ka ooye piny owacho mar Mandera kendo ne oket gi e kar keno mar Ibrahim mondo kik fwenyre kama ne ogol gie nikech ngatni ne onge ohala ma ongere mane otimo mane nyalo miye pesa ma chal kamano.
Nyadendi Gitiri ne ondiko ni kwan go ne ikete e kar keno mar ngat miluongo ni Ibrahim no gi ji ma ok oyangore maber kendo kane oluonge mondo oler kama pesa go ne owuokie to ne ok onyal lero maber kama ne gi aye
Nyadendino ne owacho ni moko kuom kwan go ne oket e bengi mar keno mar ngatno mos mos kar pesa ma ok oromo tara gana achiel (1,000,000) mondo kik paro moro bedie ni ne gin mag miganga kendo jo sol osuru ma Kenya ma iluongo ni Kenya Revenue Authority (KRA) ne oyango ni jalno ne ok ochulo osuru manyiso ni ne en gi ohala mane ogoyo gi piny owacho ma Mandera no.
“Ka onge gima nyiso kama pesa go ne oaye, wadong mana gi neno achiel kende ni pesa go ne oyudie e yo mar miganga. Wach ma owacho ni ne omiye kibaruwa ma bathe gi kembe ma moko mag gedo onge tiende kendo mirambo lilo ma odwa wuondo go od bura”.
Kambi mar jo Equity Group oloso ohala ka gise golo chudo mar osuru maromo tara gana aboro gi abiriyo (Sh8.7 billion). Ma otimore e dweche adek ma okuongo mar higa 2021 ka opim gi kinde ma chal kamano e higa ma okalo. Kambi no mar hola nyocha owacho chieng tich adek.
Yuto no romre gi medruok mar 64 kuom 100 ka opim gi yuto mar higa ma okalo.
Yuto mane owuok negi e yor hola ne romo 32 e wi 100 kendo ohala mane gi loso koa kunde ma momoko ne odongore gi sanja maromo 30 kuom 100; ma ne omiyo gi loso 42 ewi 100 kuom pesa duto mane gi yudo e diere no.
Bede kar keno no bende ne onyiso tich matek kod medruok ma romo 40 e wi 100 mar pesa mane ji okano kodgi, kod mandu ma gin go. Bede kambino bende ne oloso ohala maromo 23 e wi 100 ka pok ogol osuru ka Rwanda kod Uganda okelo ngeny mar yuto mane oyudore e kinde no.
Kambini ne okelo medruok ma romo piero abich agwen – 54 e wi 100 ma ne omiyo gichopo tara gana gana gana achiel gi abiriyo (1.07 trillion) mane obiro nikech medruok mar jogo ma keno kodgi maromo 58 e wi 100 ka omedore gi pesa mar weg kambino maromo tara gana mia achiel kod piero apar agwen – 140,000,000.
Pesa man tiere ma romo tara gana gana mia abich (500 billion) kod mago ma ool piny owacho nyiso ni pesa nyalo keyore e piny mondo oger dongruok mar piny bang kethruok mageny ma otimore ka okel gi tuo yamo mar Corona.
“Kaluwore gi gik moteno weche wa machalo kaka watimo chenro wa, gima omiyo wagoyo ohala ni, tiyo kanyakla, keto nengo ma yot, jogo ma wanyalo chopo ir gi, temo loso gigewa mapiyo kod timo tich ma maber ose miyo wa kinda mar tich kod medo dhi nyime maber”. Ajuoga James Mwangi ma en e jatelo maduong mar Equity Group ne owacho chieng mane ogolo kaka weche mag pesa mar kar keno no chalo e dweche adek ma okongo e higa mar 2021. “Gima omiyo ne ochak Equity Group okelo ohala”. Ne obedo wacho.
E higa ma nyocha weche mangeny obet matek, kambi mar Equity nyocha otemo keto mwandu gi e yor konyo ji e weche mag ngiyo ngima dhano; ne gitiyo gi kwan maromo tara gana gana achiel kod abiriyo (1.7 billion) e konyo ji kendo ne giweyo choko pesa kuom joma keno kodgi ma golo pesa e yoo mar sime maromo tara gana achiel gi sanja (1.5 billion). Kambino bende ne oweyo ne jo ohala pesa mar choro duoko pesa mane gi holo nyime maromo tara gana gana achiel gi ariyo (1.2 billion). Kendo ne giweyo tara gana gana mia achiel kod piero abiro gi achiel (171 billion) bemde kendo ne giweyo pesa maromo 31 e wi 100 mar pesa mane ool kuom higini adek maonge chudo mar duoko nyinyo kod pesa ma onyuolo mondo omi ohala odhi nyime.
Ne watemo neno ni taya mar nwengo mar piny omedo oliel ka wa konyo jo ohala mondo obed gi paro manyien kendo oyud gige tich mondo gi chung motegno kendo ka wakonyo joma keno kodwa e diere ma weche tekgi.
Ne omedo wacho ni “watiyo gi yore ariyo ma gin kendo gi yore maricho machando oganda kod neno ni kambi ochung motegno. Wamedo neno ni wan gi pesa maber nikech ne ok wachulo pesa manyuolore ne jokeno kod pesa ma ichulo weg kambi. Wakawo hola mar higni mageny ma omiyo wan gi pesa maber. Kendo watemo konyo ji kunde ma watiye kendo joma keno kodwa bende wakonyo e diere ma piny tekni ka wawenegi pesa ma onego gi chulwa kendo ka wachoro nyime ndalo ma onego gi chul e pesa ma gi holo kuomwa ka luowore gi kaka nwengogi chalo sani.”
E kambi wa ni, watemo rango kaka wanyalo kedo gi yore ma miyo ohala bedo marach e diere ma piny tek ni, watemo medo yore mag tudruok gi jo piny kod tiyo kanyakla gi kembe kod riwruok ma holo pesa; ka watemo neno ni wariwore e tingo ting mar lal ma gope ma ok ochul kelo.
“Watemo neno ni yorewa mag tich orango yore ma nyalo duoko lal chien, medo paro manyien kuom jotich mondo mi joma owuok e tich yud joma kawo karegi e yoo maber.”
Kaluwore gi chenro mar tich, jo Equity Bank ne oketo pachgi kuom loso ohala koa e kuonde ma ok dwar pesa mondo oketie; kar keno ma timo gik moko piyo piyo; yawo bede kuonde ma opogore opore; keto ne jogo ma keno kodgi yore mangeny ma ginyalo konyorego; loso yor ohala bedo maber ka gikelo paro manyien kod yore ma miyo jogo ma keno kodgi gima gidwaro e yor tiyo gi mbuyi; Neno ni buge gi mar kwan olos maber; neno ni gik ma gitiyogo gin gik nengo ma malo; neno ni giketo yore ma ginyalo duokogo lal mar ohala chien kendo ka gitemo giloso nying gi e piny ka gikonyo jogo man gi remo ma opogore opogore. Magi duto ema omiyo bank mar Equity ose bet ka dhi maber.
Kuom 31 ewi 100 mar hola ma Equity bank miyo ji kata tara gana – 171,000,000,000 ma Equity Bank ose tiyogo e yor yamo marach mar Corona kata COVID-19, choro nyime ndalo ma ichulogo gope ma ji nigo, tara gana 59,000,000,000 ose chako chulo gope; tara gana 5,000,000,000 ose tieko chudo; tara gana 3,000,000,000 to pod ni chien kuom chudo. Tara gana 66,000,000,000 ibiro chul e kinde maromo dweche achiel ka ochopo tarik 30.9.2021.
Embu kod Garissa omedo choko solro mar osuru ahinya ka ingiyo ler ma gigolo mar higa 2013/14, Bad piny owacho ma ochungne kaka ikeyo osuru ma sirikal ochoko e piny Kenya - Commission of Revenue Allocation (CRA) nyocha owacho kamano chieng tich adek.
Kaluwore gi nonro mar CRA, Embu gi Garissa ose solo osuru e ngwengegi maromo 254 e wi 100 ka osol gi Embu kod 202 ewi 100 ma Garissa ne osanyo. E nonrono, piny owacho matindo man e kor ngwenge 15 machalo Tana River, West Pokot, Lamu, Kirinyaga, Mombasa, Nandi, Kiambu, Elgeyo-Marakwet, Laikipia, Taita Taveta, Marsabit, Makueni, Kakamega, Tharaka-Nithi kod Nyandarua ne osanyo osuru mohingo nya diriyo mar osuru magiseko e higi auchil ma ose kalo nyaka ne jo Kenya ket owacho mar kor ngwenge.
Ka ne owuoyo thenge mar kama ne ogole e duoko mar nono kaka Piny Owacho mar kor ngwenge sanyo osuru kuom jopiny, Ajuoga Irene Koech bende ne owacho ni Piny Owacho mag kor ngwenge ma Busia, Wajir, Homa Bay kod Mandera odok chien kor ka choko osuru kuom jopiny.
Piny Owacho ma Nairobi, kata obedo ni ema solo osuru ma malo mogik ka opime gi Piny Owacho mamoko mag kor gwenge machal kode – nyocha obedo kod medruok mar solo osuru ma ok rom 1 ewi 100 e higni auchiel ma ose kadho nyaka ne Piny Owacho mag kor ngwenge chakre.
Kata kamano Jatelono ne owacho ni Nairobi nyalo solo osuru ma nyalo romo 40 ewi 100 mar pesa ma gichano tiyogo e higa achiel.
Piny owacho ma Narok choko osuru ma ohingo tara gana achiel – 1,000,000,000 e higa ka higa mana kaka Piny Owacho man e ngwenge ma ji odakie mangeny e yor manyo tich solo (Towns).
Ose yangore ni Piny Owacho ma Samburu ose kalo kiwango mare mar solo osuru ka Isiolo, Laikipia, kod Baringo gin achiel kuom Piny Owacho mag kor ngwenge ma choko osuru ma okalo 40 ewi 100 kuom osuru duto ma onego bed ni gichoko.
Kiep osuru ma onego bed ni gichoko ne olandi gi Piny Owacho maduong bang yudo duoko mar nonro mane otim gi migowo ma ochungne omuom e Piny Owacho ma Kenya mane oyango ni pesa ma owinjore Piny Owacho mar kor ngwenge onego choki owinjo obed kwan manyalo romo tara gana 172,000,000,000 e higa ka higa.
Piny Owacho mag kor ngwenge ma ongere gi dho ngere ni County Governments nwago yuto margi mar solo osuru koa e chudo mar yudo barua mar goyo ohala, osuru mar jogo man gi odi moger mar ohala kod pesa ma osanyo kuom jo man gi nyamburko ma ongwere ni ahinya ni “mitokini.” Ne nyadendino owacho kamano.
“Piny Owacho ma nwango yuto margi ka oa e weche mag pur miluongo gi dho ngere ni chudo mar ‘cess’ ok ni ma ber ahinya nikech giyudo pesa matin maromo mana 3 ewi 100 kuom pesa duto ma gichoko e yor chulo osuru.”
Osuru ma Piny Owacho mag kor ngwenge yudo wuok e solo osuru ma joma nigi odi moger mar ohala chulo ka omedore gi osuru ma jo go ohala kod jogo man gi geche kata nyamburko chulo.
E kind higa 2016 kod 2017 osuru ma wuok kuonde adekgi ne ogolo pesa ma ohingo 40 ewi 100 kuom osuru ma Piny Owacho ma mwalo kata mar kor ngwenge solo kendgi. Ka orange matut to wayudo ni osuru mane jo man gi udi ochulo ne okelo ne oromo 14 ewi 100 ka osuru mar barua mane johala ochulo ne romo 15 ewi 100; jo geche to ne ochulo osuru mar chungo gechegi ma romo 12 ewi 100.
Duoko mar nonro mane bad migao mar pesa mar Piny Owacho maduong e Kenya miluongo gi dho ngere ni The National Treasury ne otemo rango tudruok ma weche mag ohala matimore e kor piny nigo gi choko mar osuru ma yudore kuondego.
Ne duokono oyudo ni ohala mangeny ma opogore opogore ma itimo e kor ngwenge miyo solro mar osuru bedo malo e Piny Owacho mag ngwengego.
Duoko mar nonro no ne olero ni 41 kuom Piny Owacho mag kor ngwenge ma Kenya solo osuru ma tin ne 40 ewi 100 kuom pesa ma onego gi choki; duokono bende ne oyudo ni auchil kuom Piny Owachogo mag kor ngwenge solo osuru maromo kiep 50 kod 88 ewi 100 kuom pesa duto ma owinjore gi choki ewi moro ka moro.
Samburu choko 127 ewi 100 kuom pesa ma owinjore gi yudi kaluwore gi yore nwengo mar gi.
Ka orange kaka yuto mar Piny Owacho chalo, ne oyudi ni osuru ma jopur chulo ma iluongo ni ‘Cess’ ma Piny Owacho mar kor ngwenge choko ne romo mana 3 ewi 100 mar pesa duto ma gichoko.
Pesa ma jotuo chulo e kunde thieth kelo 11 ewi 100 kuom osuru duto ma sirikal mar kor ngwenge solo kendgi ka pesa ma giyudo ka oa e mwandu mag gik ma ok olos gi lwet dhano – natural resources – romo 6 ewi 100 mar osuru duto ma gichoko.
Pesa ma jotuo chulo e kunde thieth kelo 11 ewi 100 kuom osuru duto ma sirikal mar kor ngwenge solo kendgi ka pesa ma giyudo ka oa e mwandu mag gik ma ok olos gi lwet dhano – natural resources – romo 6 ewi 100 mar osuru duto ma gichoko.
Kuom nonro kuom ka bende Piny Owacho mag kor ngwenge nyalo timo yoregi duto gi osuru ma gi solo, ne oyudo ni Piny Owacho man ei kunde ma ji odakie machalo kuonde ma igoyoe ohala mangeny kaka kuonde ma ose gerore maber - towns ne oyudore ni nyalo loso yoregi ma dwaro pesa maber ma oloyo kuonde ma ji odakie e kor piny ma onge nwngo maber.
Mogik, ne nonrono ne ofwenyo ni ngweny Piny Owacho mag kor ngwenge ma solo osuru matin ngiyo mana yor pur kaka gino maduong ma itimo e ngwengego.
Piny Owacho ma chal kama nwango yuto mar osuru ma tin ne 200,000,000 e higa ka orangi kaka yuto mar gi donjo; ka Piny Owacho man gi gik mangeny ma kelo yuto maber e kor ngwengegi choko pesa gi giwegi ma ngeny. Ka orange maber, osuru ma Piny Owacho mar kor ngweng yudo ka owuokie chudo mar jogo ma biro neno lee e kuonde ma okan gie gi sirikal – Game Parks – ma joma dwaro nenogi thiye.
Penj ma matek ma openji e seche ma idwaro tich ema nyalo keloni pongruok kaluwuore gi duoko michiwo
Duoko mari biro miyi mor kata kuoyo; ma ema omiyo ji mangeny ma manyo tich luongo kit penjni ni en kaka lowo ma otingo mwandu.
Penjni pile bedo ni: “ongo ma omiyo ne iweyo tich kama ne itiye chon?”
Ka e kama inyalo timo kosa.
Kate Vobic ma tiyo gi jo fwab weche gi keyo ma lwando weche tijene e oboke moro mar jo ohala man Nakuru, ne owacho ni jagono moro mane dwaro mondo ondike tich ne olero kaka ne ok en gi winjruok maber kod jatende machon ka omedo yango gima ne otimore ma nomiyo oweyo tich. Nyadendi no ne owacho kamano.
Kaluowore gi kaka ne owuoyo, jagono mane dwaro tichno nene nigi baruwa manyiso sombe kod tiegruok mare kod tije ma ose tiyo (CV) mane ber kendo ne otimo maber e penj mar ndike e tich mak mana ni weche ne olokore sama ne openje gima omiyo ne oweyo tich kama ne otiye chon; ma e seche mane onyiso e kido marach kaka ne ok odwar jatende machon!
Kambi ma iluongo ni Crown Paints biro tiyo gi tara gana maromo 711,080,000 ma sani gi manyo e chiro mar uso baruwa manyiso ni ngato en achiel kuom weg kambi (shares) mondo okony go bede ne man Uganda, Rwanda kod Tanzania ma Kambi mar loso rangi no nyocha owacho ni ok dhi maber kaluwore gi gope ma owinjore gi chul.
Kuom kinde maromo higa achiel bang ka Kambi ni ne oweyo pesa maromo tara gana 653,000,000 mane oketo e bede go, Kambani ma achiel kuom Kembe man e chiro mar uso bedo jakanyono mar kembe ma iluongo ni Nairobi Security Exchange (NSE) sani odok ir jokanyono mare mondo gi mede omuom kendo.
Kambino ne oweyo 374,000,000 ne bade ma Tanzania kod 278,000,0000 bade ma iluongo ni Regal Paints man Uganda.
Uso bedo jakanyono mar Kambino biro miyo jogo mane ose bet jokanyono thuolo mar medo ngiewo nengo mare e chiro kendo.
Tarik 7 due mar Abich, bad sirikal ma ochungne chiro mar ng'iewo bedo jakanyono e kembe - The Capital Markets Authority (CMA) ne opuodho kwayo mar kambino – Crown Paints - mar manyo pesa maromo tara gana 711,081,000 kuom uso seya mar gi manyien maromo 71,181,000.
Bang' mano, CMA ne oneno ni pesa mane kambino dwaro biro miyo gi yot eyore ma ichano timo diere ma weche mag ohala okethore e piny nikech tuo yamo marach mar Corona.
Manyo pesa e yor miyo ji thuolo mar ngiewo kaka ngato nyalo bedo ja kanyono e Kambino biro miyo yot mar chulo gope ma gin go kendo biro miyo gi thoulo mar dongruok e chiro man tiere e East Africa. Kambino ne owacho e oboke ma mane gindiko mane okete lwedo gi jagoro mar gi ma iluongo ni Conrad Nyukuri.
Migosi Nyakundi ne owacho ni kata obedo ni kuku kambi mar Crown Paints man Kenya to ose bet ma otegno, bade ne machalo Crown Paints Tanzania Ltd, Regal Paints Uganda kod Crown Paints Rwanda Ltd ose bet ka ok dhi maber ahinya kuom higi mangeny.
Ma ose timore nikech kuonde ma gitime ohalo oko kono ok ose bet gi yor piemruok maber, ema omiyo Kambini ose bet ka konyo bede negi ka ojulogi gi pesa mar tich.” Ne owacho kamano.
Kambino ne ogolo siem e barup gino ni kata obedo ni sani nitiere riwruok e pinje man East Africa, pod nitiere chandruok ma jogo ma loso rangi nigo, kama gitero e gigegi mondo ongiew, ma omiyo bedegi man oko go ok ose bet ka dhi maber.
Obokeno ne omedo wacho ni kambino nigi tudruok gi bad migawo matimo ng'iewo mar seya mar kembe - NSE kuom yudo thuolo mar uso seya mar gi maka ose timore to gibiro keto e website mar gi.
Obokeno ne omedo wacho ni, "Jogo ma weg kambino kod jopiny ma diher ngiewo seya mar kambino mondo otem bedo motang’ e seche ma gi ngiepo.”
Kambi mar Crown Paints ne oyawo kar uso gigene e piny Tanzania e higa mar 2012 kapok ne giyawo bad gi maber e piny no e higa mar 2014.
Chenro mane gin go en ni ne gidwa keto 360,000,000 e badgi manyienno ka ne gin gi gombo mar mako nus mar jongiew rangi ma giluongo ni Premium ma odak e pinyno.
E piny Rwanda, Kambino ne oketo mwandu gi maromo 250,000,000 kane odonjo kono e Dwe mar Ariyo higa mar 2015.
Kambino dwaro manyo omuom maromo 711,810,000 kapok gigolo pesa ma gitiyogo.
Kane ogik tarik 25 Dwe mar Abich, ng'iewo seya mar kambino e chiro mar kembe – NSE ne ose gik pesa maromo 40.
Bad migawo mar Piny Owacho mar Kenya ma miyo jogo ma dwa timo ohala mag pesa barua mar tich miluongo ni The Capital Markets Authority (CMA) nyocha orwako KOA Save Africa Limited kod Moneto Ventures Limited e grup makembe maiuso.
Kembe ariyo go biro pimo gigo ma giloso ayanga kaluwore gi chike ma oketi ne weche modok korka tich ma gitimono nikech dwarore ni kama ing'iewe seya mar kembe obed gi yore maber masani ma nyiso kaka weche mag pesa wuotho.
Kambi ma iluongo ni KOA Save Africa Limited nyocha omi thuolo mondo oket ranyisi mar tiyo gi paro mane giwuok go miluongo ni KOA App.
Paro manyienni konyo jogo ma timo ohala e Kenya ka mondo mi giket pesa gi e ng'iewo seya mar kembe e yoo ma yot, maonge gi weche mang'eny, kendo man gi bei ma oyweyo.
Girgino ma gidendo ni KOA App itiyogo gi sime masani mag iOS gi Android.
Paro manyienni biro konyo e yore ma inyalo rito go pesa mar joma dwaro keto mwandu gi kama ginyalo yude nengo maber.
Bad migawo ni mar CMA nyocha ose chiwo duoko kuom gima gise timo nyaka ne gichaki chenro machal kama e dwe mar adek higa 2019.
Ekor dwe mar Abich, bad migawo mar piny owacho ma Kenya ma ngiyo kembe ma ji keto e pesa miluongo ni The Capital Markets Authority nyocha opuodho paro manyien ma jo Safaricom okelo e chiro ma giluongo ni Mali.
Mali en yoo ma jogo ma dwaro keto pesa kuonde ma ginyalo yudoe ohala biro tiyogo mondo gi kan kendo ging'iew seya mar kembe ka gitiyo gi sime ma gin go.
Ma en achiel kuom yore ma Safaricom dwa tiyo go sani ka gi weyo yore ma chon yande giloso go pesa machalo chudo ma gise bet ka giyudo kuom ji ma wuoyo gi sime
Jatelo maduong mar kambi mar Safaricom no nyocha owacho juma mokalo ni sani girito mana ni mondo opuodh paro ma gibiro go manyien no ka pok giyange e lela mondo ji ochak tiyo kode.
“Mali sani rito mana puodho mar piny owacho kendo wadhi nyime gi wuoyo kodgi e wachno.” Ndegwa ne owacho kamano bang romo kod jo fuambo kod keyo kama ne olero negi e wach ni.
Kuom mano ok wanyal wacho mang'eny e wi wachno nikech weche gi pod iloso.
Paro manyien ni omedo kelo Safaricom machiegni kod lando pach gi no ayanga ma nenore ni biro ketho kaka nyocha jopiny ng'iepo e kar huso seya mar kembe ei Nairobi.
Dwaro ni ng'ato nyaka bed gi barua mar chenjo mar yamb Corona kapok otimo limbe e piny moro amora e Africa ka nyalo timore machiegni e dweche 12 mabiro.
Jatelo mar kambi mar BlueBird Aviation ma tiyo korka weche mag ndeke Migosi Hussein Mohammed kata kamano to lieko ni biro kawo kinde mabor matin mondo ndeke man Africa ka odhi e pinje mamoko nikech chenjo mar yamb Corona pod ni piny.
"Ka oponi ji mang'eny ne ochanji, ne biro bedo mayotnwa joma nie ohala mar tingo ji gi ndege nikech wabiro yudo jo wuoth moromo. Gima de obet maber gi wach ni en ni ka ne piny mangima nyalo bedo gi barua ma nyiso ni ngato ose yudo chenjo mar Corona. “. Ne owacho kamano.
“Ok wanyal timo gima chalo kamano kendwa ma ok wawuoyo gi pinje ma moko. Kenya ok nyal wacho ni wadwaro ni jowuoth duto obed gi barua mar wuoth mar Corona ka Rwanda, Piny Ungeresa kata Austrialia to ok dwar gima kamano. Ka watimo kamano to gima biro timore en ni jowuoth biro weyo idho ndeke wa; gibiro dhi idho ndeke joma moko ma oyie gi barua mar pim mar Corona.” Jatelo no ne omedo wacho kamano.
Ne owacho ni pinje ma odongore machalo America ose chanjo jogegi maromo 70 e wi 100 mar joma dongo ma ose yudo chuopo mokuongo, ka joma kwan gi nyalo romo 40 e wi 100 to ose yudo chenjo moromo.
Jatelo mar jo ndege go ne owacho ni bedo gi barua mar wuoth mar Corona e pinje ma ooko go nyalore ka ipimo gi Kenya kata Africa kama ji mangeny pok oyudo chenjo.
Ma en gima biro kawo kinde ma romo dweche 12 kata mokalo kanyo mondo jopiny maromo 70 e wi 100 oyud chenjo kaka dwarore.
Dwarore ni mondo watem waromre gi pinje ma ose dongore. Nyaka chieng moro wagik kama koro wanyalo wacho ni wase chopo kama pinje ma ose dongore nitie, ka iwacho adieri, barua mar wuoth (Passport) mar Corona pok ogik kama wanyalo paro ni mondo webed go e Africa.” Ne oneno kamano.
Migosi Mohammed neno ni ndalo biro chop ma jo wuoth ibiro dwaro ni obed gi marua matin manyiso ni ose chanj gi kod duoko mar chenjo kapok ngato oidho ndege.
“Aneno ni e dweche 12 ma biro kata mokalo kanyo, winjruok biro bede kuom jogo matiyo e migawo mar ndeke e piny mangima madwaro ni ji nyaka bedi kod barua maduong (Passport) mar wuoth moro amora”. Mohammed ne owacho kamano.
Bad migawo ma solo osuru e Kenya miluongo ni The Kenya Revenue Authority (KRA) ywak ni nitie mibadhi kuom johala ma loso gik ma bandia ma dwa chalo mag Piny Owacho puodho jo ohala.
Riwruok mar johala ma iluongo ni Kenya Association of Manufacturers owacho ni gik machalo ndawa, gik ma imadho ma iluongo ni - wines - kod kuong ma olosi gi olembe ma okuogi mawach e moko kuom gigo ma onego ochulne osuru.
Gik mamoko gin pige ma oketie chupni ma ihuso, olembe ma imadho, gik ma medo ber mar mon kod kuong ma oriw man gi teko makalo 10%.
Jopiny omi siem ni keto gima puodho gik ma ihuso ma okwan malo ka ma okalo e lwet Piny Owacho ibiro maki gi Sirikal ma kethi gi jatelo mar Sirikal ma ochung ne weche machal kamago.” KRA ne ondiko kamano.
“Ngat no ma oketho chieke ma oket gi Piny Wacho go bende ka ose ter e od bura to ibiro dwar ni ochul pesa mar ketho chik maromo tara gana 5,000,000 ka ok kamano to ibiro miye kum mar twech ma ok okalo higni adek.”
KRA bende nyocha ologo chik ni gino ma otigo tingo misigo mwandu ma ok ochulnegi osuru ibiro maki ma kaw gi Piny Owacho kaluwore gi chik namba 211 mar riwruok mar East Africa Communty ma tayo yore mag chulo osuru mane okathe e higa 2004.
KRA onyiso jogo ma ngiyo kama ngeche ichunge e Nairobi mondo ogo picha namba gechego ma weg gi ok ochulo osuru.
Wach ni obiro nikech kwan mar nyamburko mangeny ma weg gi ok oyie gi chudo ma idwaro ni gichul nikech ne ok gi chulo pesa mar chungo geche gi kunde ma oket gi Piny Owacho ma Nairobi.
Mondo mi weche ma kamagi rum, jogo ma ondiki gi Piny Owacho ma Nairobi mar ngiyo kunde ma ichunge geche go, ma orwako lewni mar tich mondo - chakre sani ka dhi nyime - ogo picha namba mar nyamburko go ma weg gi ok chudi mondo obedi e andika mar Piny Owacho.
KRA bende oweyo golo barupe matindo ma Piny Owacho ma Nairobi ose bet ka miyo jodito ma gichungo go mitokni e buma ma Nairobi ka koro gikelo yo manyien ma ondikie nying joma ok owinjore ochul osuru machal kamano.
Bad Piny Owacho ma choko osuru no - The Kenya Revenue Authority (KRA) – ne okawo choko osuru mar Piny Owacho ma Nairobi higa ma okalo bang keto kokgi e winjruok e kind jatend Piny Owacho ma Nairobi Moluor Mike Sonko kod Ker mar Kenya Uhuru Kenyatta.
“Kaluwore gi winjruok namba 5.5 mar kaw tiche ma moko mag Piny Owacho ma Nairobi tero e Piny Owacho ma Malo mane ondiki e oboke mar Sirikal mane ogol dwe mar Ariyo tarik 25, 2020 kendo ka luwore gi chik namba 160 mar kaka pesa mar jopiny owinjore oti mane olosi 2012, Piny Owacho ma Nairobi ne omiyo ja sol osuru ma Kenya - Kenya Revenue Authority kaka ja sol osuru makende ma biro choko osuru ei Nairobi kuom kinde maromo dweche piero ariyo gagwen, chakre dwe mar Adek Tarik 16, 2020”. Ma ne ondikie oboke mar sirikal ma mane oketi e kogno gi jatelo ma ochung ne weche mag omuom e Piny Owacho ma Nairobi.
Jal no mane ochung ne nyiyo kaka pesa jopiny ma Kenya ikeyo e bad migepe ma opogore opogore e higni ma okalo Nyadendi Agnes Odhiambo ne owacho ni Piny Owacho mag kor gweng’ mondo omi KRA tich mar choko negi osuru e kor gwenge gi.
“Piny Owacho mag kor ngwenge sani choko osuru matin ne kaka owinjore gichoki kendo ma timore nikech onge chenro maber ma gin go ka obedore gi kuo.” Ma ne Nyadendino ne owacho e dwe mar Aboro 2019.
Gik ma olosi gi lwet dhano masani konyo kor ka kano pesa kama ngato nyalo yude ohala ok nyalo kawo kar ji ma ose bet ka timo tije go.
Ok en gima nyien ni kuomwa ni gik ma olosi kod lwet dhano gi sani medore kendo gibiro kelo pogruok e dak mar dhano ma kiny.
Katakamano gima ngat no masani chulo pesa ma obiro chamo ka ose weyo tich ok ongeyo en kaka yore masani itiyogo gi biro kelo lokruok e yo ma pesa ne mar aheri kod keno mare biro bed nyime kono.
En ango ma paro manyien masani biro kelo e weche mag pesa mar aheri kod keno ma nyalo konyo ngato nyime?
Kembe ma ngiyo mandu mag ji temo rango kaka ginyalo tiyo gi paro manyien manyalo konyogi ngado bura kuom kaka ginyalo keto mwandu kuonde ma biro miyo gi ohala maber; kaka ginyalo tiyo gi ndiko machon mokan mondo okony gi e yor tiyo mapiyo ka maonge gima okethore kendo kaluwore gi chike mag piny.
Paro mamoko machalo Jo Robo ma ngado ne ji rieki bende sani chako yangore e lela.
Ka ji tiyo gi weche masani ma iluongo gi dho ngere ni artificial intelligence (AI), yore ma ji biro loso go mwandu e piny ma ngima ilieko ni biro romo pesa mag jo America tara gana 13,000,500,000 kuom higni auchiel mabiro; ma en dongruok mar ohala maber!
Medruok mar gik ma itiyogo e yore ma pesa wuothogo e piny kod weche mag komputa omiyo sani nitie chenro ma oketi makelo ma miyo nwengo mar ohala bet maber, ji tiyo kaka chik dwaro kod kano pesa ma bup.
Kuom higni abich ma ose kalo, chenro ma chal kamagi omiyo dongruok ose betie maromo pesa mar jo America ma dirom tara gana gana 2,000,000,000,000 ka yore mane itigo chok to omedo dok chien marom mana gi dongruok ma ose bedono.
Yore mane itiyogo chon e weche mag pesa machalo kano pesa gi ji mangeny - mutual funds - kod timo ohala e yo masani bende ose medore e higni ma okalogo.
Ma ose timore nikech tiyo gi pesa matin kod yuto maber nikech choro ma omedore.
Kata kamano, sani kor nitie yore moko mabeyo ma itiyogo maloyo machon go ma sani miyo tich bet mayot kendo lal bedo matin.
Kuom ranyisi, sama ji sani medo keto wangegi e yiro mamedo liet e piny kod weche mamoko machal kamago, jo mwandu to sani rango mana kaka ginyalo tiyo gi yor mbuyi kuom kelo medruok mar mwandu gi.
Ka wadhi kama to nitie geno ni yore ma ji loso go mwandu ka gitiyo gi gik masani biro kelo yot ne jo mwandu kuom ngado bura kaka ginyalo dhi nyime maber, ka gitiyo kanyakla gi kembe ma ochungne yore mag loso mwandu. Kuom ranyisi, ginyalo konyo kembe madwaro weyo tiyo gi gigo ma golo iro mangeny e piny.
Bende wan gi geno ni wach ni biro miyo jo mwandu wuoyo e yoo ma onge miriambo gi jogo ma gikonyore go machalo joma ose weyo tich kod ji achiel achiel ma konyore kuom gi ka ginyiso gi gima omiyo gingado bura kamano.
Gima itiyo go sani ma iluongo ni AI biro konyo ahinya e yoo ma dhano ngado go bura kaka gi nyalo medo mwandu gi, ka gi pieyo kata radhni gi ranyisi mar kido marach kata ka dhano ok ochiwo paro moro amora.
Ma biro keto chenro maber ma nyalo koro gima biro timore ndalo mabiro kendo gima onego otim kuom chenro mar tiyo gi pesa e yor loso mwandu.
Ma en bedruok kuom yoo machon ma pod ji tiyogo man gi chandruok ma bede nikech dwaro mar dhano.
Bende en adieri paro ma iluongo ni Artificial Intellegence (AI) nyalo ketho tich ne jogo matiyo sani e yore makelo medruok kuom mwandu? Ok wane ka ma nyalo timore.
Mondo AI obed gima itiyo maber, pod obiro dwaro joma tiyo kode.
Ang’o gini ma owinjore ji oket e pach gi?
Kembe biro dwaro mondo joma oluoch gi wach mar AI orangi kaka otiyo mondo one ni otimo tich maber kendo oketo puogruok kama dwarore.
Ma nyiso ni ngado bura kuom kaka jo mwandu nyalo bedo mwandu gi pod biro mana tim gi dhano kaluwore gi kaka dwaro mar dhano masani chal.
Tiyo gi AI e yor medo mwandu bende kelo lal kod chandruok ma moko e chiro.
Ngama oloso gi lwet dhano nyalo mana tiyo maber kaluwore gi kit gigo ma okete.
Penjo kuom kaka ji biro bedo gi kido maber ka gitiyo gi AI kuom ngado bura mar ohala bende biro dwarore mondo oduoki maber, ka achiel gi chike matayo kaka AI owinjore oti, chandruok ma tiyo gi yoo manyien ni nyalo kelo kendo gi bedo maonge yoo ma inyalo pim go kaka otiyo nikech AI konyo ahinya kuom ngado bura kaka jomwandu nyalo kelo bedruok e mwandu gi.
Penjo gi duto gin gik ma roteke nikech dwaro ni ji obedo gi yie kuom tiyo gi paro manyien e weche mag rito mwandu kod yore ma itayo go kaka pesa wuodho e piny.
Ma nyalo timore ka oler ne ji e yoo ma oyangore kaka kido maber kod kawo ting mar tich inyalo bedi e seche ma ji konyore gi paro e weche mag rito mwandu e okang’ ma opogore opogore kaka e kambi kod ka bad Piny Owacho ma ngiyo wechego. Ma biro miyo AI obed gima ngiyo koni gi koni.
E seche go, bedo gi chung ma ojawore kod yie ma otego no nyalo mana bede ka nitie yore ma oketi mondo otaa kaka AI tiyo kendo chero kaka bura ma ogandi ka itiyo gi rieko manyien ni kelo pogruok e yore ma pesa ringe e piny kendo keto chike ma tayo kaka dhano biro tiyo gi Ai e yore duto ma dwarore - obed ni en tich dhano kata AI.
Mondo mi weche mabeyo mag dongruok manyien ni odhi nyime, owinjore wadwar jogo manie e pawno mondo otaa kendo omed siro dongruok mar AI e yore mag kano mwandu.
Ma biro dwaro sirikal, jogo man gi mwandu, jogo ma rito mwandu, jo keno, jogo man go loch matut e yor kano mwandu, jogo ma osomo chike kod joma ochung ne ji achiel achiel ma bende tiyo tinj ni.
Ma biro dwaro sirikal, jogo man gi mwandu, jogo ma rito mwandu, jo keno, jogo man go loch matut e yor kano mwandu, jogo ma osomo chike kod joma ochung ne ji achiel achiel ma bende tiyo tinj ni.
Owinjore wakel ji kanyakla mondo gi winjre kaka weche mag kido maber, chike kendo ngiyo kaka yore ringo e wach mar AI.
Kata obedo ni ni nitiere chike mag piny owacho kod chenro mar ngiyo kaka tich tiyore, jogo ma keto mwandu mari kuonde ma medruok nitie nyaka koro kaw thuolo mar neno ni giloso weche ma otenore gi rito mwandu gi.
An gi geno ma otegno ni paro masani itiyo go manyien ni biro konyo ji kor ngado bura kaka weche mag aheri ma ngato yudo ka oweyo tich kod keno ma ji bedogo biro dhi maber kendo biro kelo medruok e weche go ka yore go mago ma ose ne ni dhi maber ema imedo tigo kendo kuonde ma nitie chandruok bende ineno kak ilosi.
Ma en achiel kuom gigo ma ondiki gi jokanyono mar riwruok mar Piny Mangima ma Ngiyo kaka Mwandu Nyalo Bedore – Global Futue Council on Investment.
Giko ma owachi ka gin mag jagono ma ondiko iwuon.
Ker Ohuru Kenyatta ogolo chik ne bad Piny Owacho ma yango chiaye – Kenya Meat Commision – mondo oti kanyakla achiel gi bede Piny Owacho mamoko ma timo tije ma oyiengore gi gima gitomo mondo opim ringo ma giyango ma inyalo usi e chiro ma ooko.
Ker no ma nyo owuoyo e nyasi mar yawo kar yang’o ringo (KMC) ma oger Athi River e Piny Owacho ma Machakos ne owacho ni en gi adieri ni ringo ma iyango kanyo biro chopo e pinje mag jo wagunda.
“Nitie kinde mane wase uso ring'o ma oa Kenya e piny mangima; kuom mano, an gi yie ni ring'o bende owinjore obed achiel kuom chiemo ma watero e pinje ma oko.” Ne owacho kamano.
Jatend piny ne owacho ni ogeno ni ring'o ma Kenya tero oko biro chopo e pinje mag warabu gi chirni masani yudore kunde ma moko ma kwan dhano medore kendo ji nigi pesa maber mar ng'iewo gigo ma gidwaro.
“Chenro mar jo Africa mar loso chiro maduong ma ji ni thuolo mar uso maonge weche mageny biro kelo ohala ne joma pidho jamni ma biro miyo nengo chiaye dhi malo ka oa kuom japith, ja uso, ngama loso ringo nyaka chop kuom jachiemo.” Ne owacho kamano.
Jatend piny ne owacho ni pidho chiaye nigi yore mag loso pesa machalo kaka uso piende kendo ma ema omiyo ne sirikande otemo matek mar neno ni kama ing'iewe piende bende koro tiyo.
Ker, ka puoyo lokruok maber ma jo lweny okelo e kar yango ringo no – Kenya Meat Commision (KMC) bang kete e bwo Migawo Ma Rito Piny (Minstry of Defence) ne owacho ni saa ose chop ne KMC mondo ochak okel dongruok e piny Kenya.
Ne owacho ni bedo ni migepe sirikal mag Jo Jela – Kenya Prisons, Joma Tiego Nyithindo – National Youth Service, Joma Rito Le – Kenya Wildlife Service kod Joma tiego Obila – Police Training College dwaro miyo KCM tich mar tero negi ringo ma gichamo nyiso ni ji sani nigi yie kuom jo yang’ ringo no.
KMC, ma chon yande ni e bwo Migawo Mar Pur ne olok oter e Migawo Mar Rito Piny.
Kata obedo ni wach mar lokruok no oseter e doho mondo ong'i ane ka bende ne otime ka oluwore gi chike mag piny Kenya, Ker Kenyatta nyoro otemo lero ni gino ne otim kaluwore gi chike mag Kenya, kotang'.
“Pich Owacho mokalo ne otemo mar chiero KMC to nikech weche ma ong'ere, ne ok gichiere kata obedo ni pesa mar jopiny to ne okethore kamano.” Ne owacho.
Ne owacho ni luokruok mane obedono omiyo jo pith chiaye sani yudo chudo margi mayot – moko kuom gi ne osebet higni ang'wen ka ok ochulgi.
KMC nigi chenro mar chulo weg chiaye e kinde ma ok ngeny ne seche 72.
“Lokruok mar kaka KMC sani timo ohala ose chakore e ngas ma malo ka gichulo gope mag jopith dhok mane pok gichulo”.
Ker Ohuru ne owacho ne bad sirikal ma yango’ ringo no mondo ochul jo pith kod jo ohand chiaye pesa gi ka pok seche 72 orumo bang’ ka gise kelo thoge gi kanyo.
Ker Ohuru Kenyatta okene joma sani tayo kar nego chiaye no (KCM) mondo one ni gichulo joma kelo ne gi dhok e kind seche 72 bang’ ka gise miyo gi dhok.
Ka ne owuoyo e nyasi mar chiero KMC man Athi River, Ker ne owacho ni KMC nigi thuolo mar kelo dongruok e piny Kenya kaluwore ringo ma gi uso.
Ker ne ojiwo jo yang’ ringo go mondo kik gi tem mano miyo Jo Kenya ringo to ber ka gi bedo gi chenro mar tero ringo ma odong’ e pinje jo wagunda, warabu kod Africa.
“Ok adwar neno KMC ka dong chien e ndalo mane jo pith dhok ne ichulo bang’ higi agwen kata bedo ni ok ochul gi; kuom mano, owinjore gi siki ka gi chulo joma miyo gi dhok go kapok seche 72 orumo ma en ka pok juma achiel orumo.” Ohuru ne owacho kamano.
Ka sani koro wangiyo kaka wanyalo tero ringo loka e pinje mag wasunge kod warabu, ber ka wangiyo uru bende kaka wanyalo uso ringo e Africa ka; kama nitie medruok mar dhano kendo kama jo chiemo bende sani koro nigi pesa maber mar ngiewo gik ma gidwaro.” Ne owacho kamano ka omedo ni riwruok mar pinje mag jo Africa ma sani biro keto thuolo mar uso gik moko ma onge akwede kata weche mangeny ma miyo uso bedo matek biro miyo johala kinde maber mar uso gige gi thuolo.
Bad sirikal no ne tiyo matin moloyo kaka owinjore oti kane pok okete e bwo Migowo Mar Jo Lweny (Mistry of Defence) kane gin gi chandruok mageny machalo yudo gige tich matin, masinde ma oti ma miyo tich tiyore mos.
Kar yengo mar dhok no ne oter e Migawo Mar Rito Piny (Ministry of Defence) ka ohaye Migawo Mar Pur (Misnistry of Agriculture) bang’ ka Ker Ohuru Kenyatta ochiwo teko mar timo kamano.
Kar yango ringo no ose bet kod chandruok mageny chakre higni mar 1960 nikech weche siasa kod wito chiro mar Jo-wagunda mane otimore nikech tuoche mag dhok.
Dwe ma okalo, Migawo Mar Rito Piny nyocha okone jogo man gi dwaro e korka chiaye kod jo pith chiaye mondo oor pach gi kuom lokruok ma yande otimore no mar tero KMC e migawo mar gi kendo ne gimiyo gi nyaka dwe mar Abich Tarik 12 mondo gi oor wach ma ginyalo bedo go kuom gima otimore no.
Chiek Wuok Tich, Ker ne opako jo lweny kuom tich ma gitiyo maber mar chiero KMC ka owacho ni jo lweny go otiyo mana gi nus mar pesa mane oteng’ thenge mar timo tij no.
Dwe mar Auchil higani, Migepe mag Jo Jela – Prisons Department, Jo Rit Lee – Kenya Wildlife Service, Jo Obila – Kenya Police Service kod Joma Tiego Nyithindo – National Youth Service igeno ni biro bedo jogo mangiwo ringo kuom KMC mageny bang’ jo lweny – KDF.
Chike 40 ma owuoyo kuom kaka weche thano makende owinjore otaa e piny ose puodhi ka sani timbe njore mad ndiko weche e kor mbuyi ose medore ma oromo tong 50 e wi 100.
Kedo gi njore mag ndiko e mbuyi nyocha wuok tich oyudo teko bango kalo chike 40 manyien go ma idwaro ni ogeng’ dug joma tiyo gi yor mbuyi.
Kaluwore gi bad migawo mar Piny Owacho ma ochung ma chiwo baruwa mar tich ne johala mag yore mbuyi, koso ma joma tiyo gi yore mbuyi ne obedogo e dweche agwen magik e higa mokalo ne okalo 50 e wi 100 ka oaye kwan maromo tara gana 351000,000 nyaka 562,000,000 kuom buok mane owachi ni ne obede e kinde machal kamano kane pok ogik higa ma okalo.
Ma oyangore maduong to en chandruok mane owuok kuom gik ma irwako e computa mane omiyo njore omedore ahinya.
Chieng wuok tich, bad migawo mar Piny Owacho ma pimo gik ma iloso e Kenya ma iluongo ni Kenya Bureau of Stands (KEBS) nyoch owacho ni gise puodho ranyiny mat pimo moromo 40 ma koro ibiro tiyo go gi jononro, jotelo mag kembe kod jok mamoko manie kiwango mar ngiyo kaka tich tiyore, joma tiego ji, joma ngiyo kunde ma okethore e tudruok mar mbuyi mondo obed keyo wach kod gengo njore ma itimo kuonde go mondo omi joma tiyo gi yor mbuyi kik weche gi wuok oko kuom joma ok owinjore yud gi.
Chike manyien go onyiso maber yore ma opogore opogore ma inyalo yud go maling ling koa kuom bede Piny Owacho, ma omi ngato kata jotelo man gi tich mar neno ni weche ma gi yudo ok owuok ooko ahoyaye.
Jogo ma dwaro tiyo gi gik ma opogore opogore sani koro tiyo gi yor mbuyi kendo wach ma giyudo miyo gi thuolo mar wuoyo kod jo ngiepo mag gi kendo mar kano weche ma gin go e yoo ma opandore.
“Chike ma nyien go miyo nigi yore mabeyo mar kedo gi njore mar joma tiyo gi yor mbuyi, golo weche ngato ooko kata wach moro machielo ma miyo ji bedo kod siri, kido maber kod weche ma oriere tir e seche ma imanyo, itiyo kendo ikano wach ma ngato oyudo”. Mano ne owachi gi Migosi Bernard Njiraini ma en jatelo maduong mar migawo ma pimo gik ma oloso ka jopiny pok otiyo kodgi mondo gine ni onge gima rach.
Chike go bende nyiso yoo ma owinjore oluw ka mondo siri obedie e yore ma kano gik ma ingeyo go nonro mar ngato.
Maduong kuom chike ma nyocha opuodhi go otingo ler kaka inyalo ne ni nitie rit maber kuom weche mag ji, tiyo gi yor stima, gik ma okungore ma onego oriti maber, lendo ne ji gik ma ok owinjore oyangi e lela, dwaro thuolo mar tiyo gi wach ma omakore gi ngato kata jomoko kod chudo e yoo mbuyi.
Moko otingo dwaro ni jogo ma ngiyo yore mag ritruok e weche mag tich e yor mbuyi kod yore ma ochikore tir kuom keyo weche ma ogol kuonde ma opogore opogore.
Nonro mar Duol ma ngiyo donngruok mar piny mangima (The World Economic Forum Report) mane gigolo 2017 oyango ni njore ma yudore e yor tiyo kod mbuyi en achiel kuom gik moko abich ma ok ber e dak dhano ka opim kaka njore nyalo timore kod chandruok ma onyalo kelo romre gi gige lweny ma nyalo ketho gik manyeny ka oponi otigo.
Piny owacho ose bet kama jo njore go chando eji ka iluwe gi kembe mag pesa machalo bank kod ma moko.
E piny mangima, kembe matindo maromo 40 ewi 100 ma jo njore chando nyalo loro tijegi ka pok higa orumo.
Kuom mano, yore ma sani dhi nyimeni e yore manyien ma I kedo go gi weche ma jo njore itiyo go e yor mbuyi.
Ma timore mana bang juma matin ma ose kalo ka piny wasunge ma iluongo ni United Kingdom nyocha indiko Kenya kaka achiel kuom pinje man Africa ma owinjire oyud pesa maromo 3,300,000 mondo okony gi kedo gi jo njore go.
Ma timore mana bang juma matin ma ose kalo ka piny wasunge ma iluongo ni United Kingdom nyocha indiko Kenya kaka achiel kuom pinje man Africa ma owinjire oyud pesa maromo 3,300,000 mondo okony gi kedo gi jo njore go.
Jagoro ma UK ma ochunge ne weche ma oko Migosi Dominic Raab nyocha owuoro ahinya bedruok mar weche mag njore ma temo mayo joma sani ngiewo gik moko e yor mbuyi; ma ose ketho yoo mayot ma sani itimo go ohala
Kaka achiel kuom paro manyien mar duoko chien jo njore mag yoo mbuyi, UK ka tiyo kanyakla gi okwach kich ma tiyo piny mangima ma iluongo ni INTERPOL kuom keto kamoro e piny jorotenge ma Africa momdo iti e pinje machalo Ethiopia, Ghana, Kenya, Nigeria kod Rwanda mondo okony e yor tiyo kanyala kuom kedo gi jo njorego machando ji e yoo mbuyi.
“Watiyo gi jogo ma wan go gi paro machal mar neno ni piny mangima orito weche matek ne jo njore.” Migosi Dominic Raab ne owacho kamano.
“Wadwaro neno ni chik ma rito weche njore e piny ma ngima omi luor mana kaka de watimo kamoro amora machielo. Kendo owinjore wanyis kaka chike gi tiyo e yor gik ma itiyo go sani; lokruok kuom buok ma jo njore chiwo kod yoregi ma gitemo mondo omi wach tiyo gi yor mbuyi obed kama onge chik ma tayo.”
Riwruok mar jo bank ma iluongo ni The Kenya Bankers Association (KBA), owacho ni gise neno ka sani joma keno kodgi ohero tiyo gi weche tudruok gi ogwe yamo kata yor mbuyi. Kaluwore gi nonro mane gitimo e higa 2020, joma sani tiyo go yore manyien go romo 43 e wi 100.
“Kata obedo ni tiyo gi yore masani go omiyo tich dhi maber e od ute keno, bedruok mar weche mag miganga owinjore one kaka ikedo go ka imiyo jokeno puonj maber.” Ma ne owachi gi jatelo mar riwruok mar jo bank no Migosi Habil Alaka.
“Nono yore ma jo njore tiyogo en gima duong nikech ma ema biro miyo wangeyo rode ma onego wadin mondo mi wa ne ni pesa mar jopiny ma gikano e bank ok nyal lal.” Ne owacho kamano.
Kambi moro mar ndeke biro chiwo bei ma yot mar idho ndege e kind Nairobi gi Kisumu.
Kambi ma iluongo ni The 748 Air Services biro wuodho diriyo ekind paw ndege ma Jomo Kenyatta International Airport (JKIA) gi paw ndege ma Kisumu International Airport.
Jatelo ma tayo kambino Migosi Moses Mwangi kod Jakom mar kambino miluongo ni Ahmed Jibril nyocha owacho ni jowuoth man e yoo no biro chulo alufu apar gi mia abiriyo kuom otiko mar dhi kod duogo.
Wadwaro ni mondo watud kuonde mag ohala madongo ei Kenya ma gin Nairobi, Kisumu, Kakamega kod alwora mare.” Moluor Jibril ne owacho.
Gabana ma Kisumu Ngire Anyang’ Nyong’o ne wendo maduong e nyasi mar piyo ndeke mag 748 Air e dala mar Kisumu.
Kambi mar 748 Air koro obedo achiel kembe man gin ndeke ma kelo kendo golo ji Kisumu machalo Kenya Airways, Fly540 and Safari Link; magi kembe ma biro Kisumu odiechieng’ ka odiechieng’ .
Wanga yoo mar ndeke ni ma kelo kendo omo ji e bad Kenya ma yimbo konyo e yore mar tego wuoth mar joma bayo ka biro neno gik mopogore opogore kendo ma miyo yore mag goyo ohalo kono bedo maber.
Wachni otimore mana bang' ndalo matin ka Kambi mar ndeke ni ma iluongo ni 748 Air nyocha eka oduoko chenro mar gi mar dhi Masai Mara.
Ngire Nyong’o ne otemo jiwo kembe mar ndeke mabiro Kisumu mondo oduok chudo mar jowuoth chien mondo gi yud ji mang'eny.
Chenro mar biro ndeke go otimore mana sama Kisumu ikore mar rwako welo e nyasi mar Madaraka ma dhi timore dwe mar auchiel Tarik 1.
Jibril nyocha owacho, "Waikore mar neno ni nitie rit ma malo kod tich maber madwarore e Kenya kod pinje ma mamoko.”
Ne omedo lero ni tije gi oriwo tero misigo kunde man e kor ngweng ka omedo wacho ni gi temo neno ni jowuoth owuotho maber.
Kambi ma iluongi ni Maersk mar jo Denmark matiyo tije mag nam, owacho ni gi ikore mar kelo mende ma ting'o gik moko e dho wadh Lamu ka tije maka mago dwarore.
E barua ma ondiki gi jatend kambi ma Africa Communications Kerry Rosser, kambi no ma chieng tich agwen ne oro mend gi mokongo Lamu miluongo ni Mv Cap Carmel, ne owacho ni itimo kamano mondo gi bedie chieng mokongo mane iyawo kanyo.
Meli no ne ochopo tich ang'wen go okinyi mane onyiso chakruok tich mar chenro mar riwruok mar Kenya kod Southern Sudan ma iluongo ni Lamu Port South Sudan Transport (Lapsset) Project.
Kambi no bende igeno ni biro oro meli machielo ma iluongo ni Mv SEago Bremen Haven mondo onyisi ni gi ikore mar konyo jo Kenya.
“Kaka Maersk, gik ma waloso kendo watimo oyiengore kuom dwaro mar joma dwaro tijewa. Kuom mano, ka nitie dwaro ma pile ed dho nam Lamu to wabiro timo kamano. Wan gi geno mar tiyo ne jogo ma dwaro tije wa kachiel gi jo East Africa gi sani kendo ndalo ma biro.” Migosi Carl Lorenz, ma jatelo maduong mar Maersk Eastern Africa.
Jumbe ariyo mokalo, Migosi Lorenz ne oyango ne jogo man gi dwaro e dho wadh lamu kono ni kambi gi biro oro meli mokuongo e kar tich ma oyaw manyien no.
“Maerk mor mar biro e dho nam Lamu e sama ne ichake e weche mag ohala kendo wabiro temo konyo jogo ma watimo go ohala mondo gidhi maber e ndalo mabiro nyime.
E oboke ma nyocha gigolo, Maersk nyocha owacho ni kuom thuolo mokalo higni 30, gise bed ka gitimo ohala mar nam ka gibiro kendo gi aa Kenya.
Maersk neno Kenya kaka piny ma gitimo ohala kendo gitemo konyo yore dongruok mag jo Kenya e weche wuoth mag nam.
Maersk neno Kenya kaka piny ma gitimo ohala kendo gitemo konyo yore dongruok mag jo Kenya e weche wuoth mag nam.
Kuom neno mar kambi ni ma olony e weche mag wuodh nam, dho wadh Lamu biro tudo badh Kenya ma ochiko dho nam chumbi, South Sudan kod Ethopia ka ochako tich maber.
Gik ma chenro mar riwruok ma Lapsett opango timo gin kaka gero paw ndege maduong, ndach reru, ndara ma mitokni ringe, udi ma jowuoth nyalo chieme kendo ninde, olalo mar moo kendo kama ichange moo.
E dwe mar adek 2012, ker machon mar Kenya Mwai Kibaki ne obede chieng’ mane ochak ger dho wadh gowo mar meli ma Lamu.
Meli mokongo ma otingo misigo ma iluongo ni Alianco nyo ogolo apipni ma otingo mwandu bang ka ker Ohuru Kenyatta nyocha otimo limbe kanyo chieng ma dho wadh chumbino ochake tich juma ma okalo.
Piny owacho biro bedo gi teko mar tamo jo Kenya mondo kik dhi kuonde mnitie e gedo mar yor mbuyi – Internet – ka oponi chik ma nyalo kelo ywaruok e kind sirikal kod joma makwedo weche ma kamago opuodhi mondo oti e Kenya.
Kaluwore gi weche ma ondike e chik mar tiyo marach gi gir ndiko kod somo ma iluongo ni computer kod timo kosa gi tiyo gi yoo mbuyi ma iloso 2021, Piny Owacho nyalo keto moko kuom udi ma oger e yoo mbuyi mondo kik jo Kenya ng’i kendo sirikal nyalo wacho ni mondo kuonde ma kamago olor.
Chik ni, ma nyocha oor e od bura ma duong ma Kenya – parliament e juma ma okalo, dwaro ni ngat ma oyudi ka nigo kendo keyo weche mag hera mondo ochul pesa mar keth ma kamano maromo tara gana 20,000,000 kata yudo kuom mar twech e jela mar higni 25.
“Gima duong ma chik ma nyien ni dwaro timo en ni mondo oloki chik ma chon mar tiyo kod computer marach kod ketho chik sama ngato tiyo gi yoo mbuyi ma en chik namba 5 mane okale e higa 2018 mondo mi omed rido matek ne joma keyo picha mag jogo man duge ka okalo e yoo mbuyi – internet – mondo ji one.” Mano e gima loko chik no wacho e kwayo mar ja chung’ ma od bura ma Garissa Moluor Adan Duale.
Lokruok e chik machon no dwaro ni omed jogo ma biro neno ni chik no tiyo teko machielo mar chiwo nying’ mag kuonde ma owinjore olor – websites - nikech gi nyiso picha maricho mondo kik jopiny ne weche ma kamago.
Loko chik no timore kuom dweche bang’ ka od bura ne owito oko dwaro ni 26 kuom chik machon no mane ochako tiyo 2018 ma jomoko ne neno ni rach ka itiyo go e piny Kenya.
Riwruok mar jogo ma tiyo gi yoo mbuyi, riwruok mar joma osomo chike e Kenya, riwruok mar chik 19 kod riwruok jo fwap weche ma Kenya ne dwaro ni ngado bura mar wach chik ni mondo oket thenge nyaka dwaro mar jogo ma odonjo go owinji ma ngad buche.
Riwruok mar jogo ma tiyo gi yoo mbuyi, riwruok mar joma osomo chike e Kenya, riwruok mar chik 19 kod riwruok jo fwap weche ma Kenya ne dwaro ni ngado bura mar wach chik ni mondo oket thenge nyaka dwaro mar jogo ma odonjo go owinji ma ngad buche.
Meko, tero ngato e od bura kendo keto ne bura kuom ndiko weche mag Corona e bwo chik mane okal higa 2018 no, biro miyo ji luoro.” Nyadendi Wambua ne owacho e burua mar kuongruok mane okete lwete no.
“Joma ndiko e mbuyi, joma ochung’ ne ratiro mar dhano, jo fwap weche kod keyo kachiel gi jogo ma di dwar ulo weche matimore maricho ei piny ok bi bedo kod chir mar ndiko weche ma gingeyo kuom ketho chike mag rito ngima ma Migawo Mar Ngima – Ministry of Health - ne ogolo ma nyalo kelo chandruok maduong e piny.”
Kata kamano, Piny Owacho ne otemo siro chik no ka giwacho ni keto ndiko machal kamano bedo richo en tich mar sirikal mar rito jopiny.
“Medruok mar somo weche ma ondiki e mbuyi kendo bedo ni ji mangeny nyalo tim negi marach e yor tiyo gi weche mag mbuyi gin weche ma chando chuny jopiny; ok Kenya ka kende to piny mangima.”
Chik no bende oketo ni en kosa mar keyo wach ma sirikal neno ni nyalo loko pach jopiny e yoo marach.
Ka oponi okale, chik no biro miyo Piny owacho teko kuom loro gima jopiny tiyo go e mbuyi.
Chenro dhi nyime mar gero wangayoo ma bor ne biro bedo ondamo 181 e kind Rironi ei Limuru kod God Mau (Mau Summit) ei Nakuru ma mitokni biro ringe e line ma opogore opogore ka ochiko kumoro achiel
Jo tich ma oriwore ma oa bad sirikal ma ochuungne loso yore madongo e Kenya ka - Kenya National Highway Authority (KeNHA), jogo ma osomo gero yore ma tiyo gi sirikal mar gweng’ ma Nakuru kod jogo ma osomo weche mag pimo kaka gedo owinjore obedi kamoro amora e piny nyocha odhi owuotho e kama owinjore ogere wang’ayo no.
Wachore ni kama ichunge mitokni mondo ogol osuru ibiro keti Gilgil kendo machielo kar chro ma Salgaa.
Chalno ma osomo weche mag gero ndara Jagedo Kefa Seda ma e ngat ma ochungne gero ndarano nyocha owacho ni piny Nakuru ibiro dwaro ni oke kaka mitoki ringoe mondo otude gi wang’ayo ma idwa ger manyien no.
Kembe maloso gik moko inyalo mana duok negi chudo mar osuru e gik ma ok gi uso.
Ma e kaka nyocha ongad bura gi duond od bura ma malo e Kenya – High Court of Kenya – bang’ kembe adek ma loso yedhe tero wach no e od bura.
Jayalo mar od bura ma malo e Kenya Wedon Korir ka wito oko Burano, nyocha owacho ni kembe ma loso yedhe go ne ok olero kar romb yedhe ma ok ne uso mane gidwaro ni mondo kik gi chul negi osuru mar uso gik moko – Value Added Tax (VAT).
Chon ne iluongo ni chulo osuru kuom gima ousi – Sales Tax, VAT sani idwaro ni ichulo gi jo ngiepo kum pesa ma Kenya moromo 16 e wi 100.
Ne gi chiwo mana kwan mane nyalo riwo gik mane gise uso; to ma ok ne bi bedo maber nikech jogo ne ibiro duok negi pesa kuom gik mane gise uso ka oa kuom bad Piny Owacho ma choko osuru – Kenya Revenue Authority (KRA) mane jo ngiepo ochulo sirikal.” Jayalo maduong Korir ne ongado bura kamano e ndiko mare mar dwe mar Abich Tarik 31.
Duoko osuru ma ochul ne gik ma kembe tiyo go ose kelo ywaruok e kind KRA kod jo sol osuru ka Piny Owacho oketo thenge pesa maromo tara gana 10,000,000 mar duoko pesa osuru mar VAT ma sirikal oneno ni ‘owinjore’ oduoki.
Kembe ma iluongo ni Universal Corporation Ltd, Elys Chemical Industries Ltd kod Dawa Ltd tarik 5.12.2017 ne odhiye e od bura ma Kenya ka gikwayo ni mondo od bura ongadi ni owinjore oduok negi osuru mar uso gik moko – VAT mane gichulo ka gi ngiewo gik ma gitiyo go mane chon nyaka dwe mar ochiko 2015 ne ok gi chul ne osuru.
Gik ma ok chul ne gi osuru ok gogo kwan mar chulo osuru, mano ema omiyo kembe ma loso gik moko go ne ok nyal dwaro mondo oduok negi osuru mane gi chulo e yoo ma owinjore.
Ka gimoro kata kambi ok owinjore ochul osuru, sirikal ok kaw osuru kuom gigo ma giuso. Kata kamano, kembe ok oyie negi kwayo ni mondo oduok negi osuru ma gise chulo kuom gik ma gitiyogo e loso gik ma giuso.
Kuom gino ma ok chule osuru, Piny Owacho ok kwa osuru kuom uso mare, to ngato oyiene kwayo ni mondo oduok ne pesa mane otiyo go lose.
Kata kamano, chik mane Piny Owacho oketo 2015 ma tayo kaka pesa owinjore oti e Kenya ne ogolo gik moko ma iuso ka oaye gik ma owenegi chulo osuru ka tero gi kuom gik ma owinjore oti go nono maonge chulo osuru.
Kamoro e chik mar chulo osuru mar uso gik moko – VAT mane olosi 2013 wacho ni chike ma ibiro losi bange manyalo dwaro ni osuru mondo ochul kuom gima ngato ose chule osuru sama ilose, ngato nyalo kwayo sirikal – KRA mondo oduok ne osuru mane ochulono ka dweche adek pok orumo chakre ne keti ni gima chalo kamano koro onge osuru ma ichulo ne.
Jang'ad bura Korir ne owacho, “Od bura ma loso chike e Kenya ne olero ni ne ok gidwar jo sol osuru mondo oduok negi pesa mane owene kuom gik ma gise uso mane sirikal oweyo kawe osuru."
Nenore ni gik ma ok chulne gi osuru bech gi yot ne jo ngiepo nikech Piny Owacho oyie dwoko ne jo uso osuru mane gichulo kuom gik maka mago ma ok gi medo e nengo mar jo ngiepo mondo ochul kaka timore gi osuru ma sirikal oweyo kawo kuom gik mamoko ma iuso.
KRA ne odagi wach mar duoko osuru no ka owacho ni jogo ne okelo wach modeko nikech chik wacho ni kwayo maka mano owinjore otim ka dweche adek pok orumo nyaka ne chik no chak tich Tarik 15.6.2015.
Mana mwandu ma ok ousi ema inyalo duoke osuru mar VAT mane wegi ochulo sirika, doho owacho.
Achiel kuom miriambo mantie en ni mondo jo-Afrika ma Africa obed gi dongruok, nyaka gitii gi mo mikunyo modhuro.
To teko mar mach ma gitiyo gogo kelo liet e piny marom atamalo 80 mamiyo piny bedo gi liet.
Sani wase kawo kendo wanyalo luwo yoo machielo ma kelonwa dongruok ka watiyo gi teko mar yamo kod teko mar chieng’ marieny.
Ka ok watimo kamano, riwruok mar piny magima (UN) owacho ni wabiro bedo gi moo mangeny ma oloyo madwarore mondo obedi e piny. Medo gi moo mangeny ok ber nikech en moo machalo thuol!
Gima biro timore mogik en ni wabiro bedo gi mwandu ma onge kama dhiye, wabiro ketho aluora marwa maonge dhi nyime e yor dongruok.
Gima ok opoyowa, jogo ma dwaro yudo ohala kuom miyo Africa bedo gi muya marach ose miyo thuolo ne East African Crude Oil Pipeline (EACOP), ma ringo ka oa Uganda nyaka Tanzania tho nam chumbi (Indian Ocean) ma Tanga, bor ne en ondamo 1,500 e kind kama ochakorego kod gikone.
Duoko mar nonro mar Riwruok mar piny mangima ma ng’iyo weche aluora mar thano – UNEP onyiso ni rudno mar mothi ma igolo e loo kod muya ma aa e mitokni kod kende ma itiyoe gi mafuta nyaka dog chien gi 6 ew 100 e piny mangima.
Gero olalo mar moo manyien ok oluwore gi duoko mar nonro no.
Joma timo kama gin wasunge man gi kar kano pesa (bank) ma wacho ni dwaro gi mar loso pesa chalre gi dwaro mag joma chandore ma odak Africa.
Ma en miriambo ma nade! Ka luwore gi dwaro mar EACOP, kambi mar piny mar French – total kod bad Piny Owacho ma China – China National Offshore Corporation e mago kuom jo oko ma oikore mar golo pesa mondo giyud ohala kuom gima kelo chandruok madung ne Joma odak Africa.
En gima ber neno ka jopiny ma wachni rach negi ka keto matek ne kembe ma oko man gi pesa ma oolo pinje mondo kik gi gol pesa mar gero olalo mar moo no.
Jo Bank mar Barclays kod Credit Suisse ne owuok a lela ma owacho ni ok gib bedo achiel kuom kembe ma biro miyo EACOP pesa.
Jo ool pesa machalo bank mar Africa - African Development Bank - tinde oketo ni ginyalo mana oolo pesa matimo gik ma miyo aluora mar piny bedo maber.
Ma nyiso ni piny ose chako lokore to kata kamano dwarore ni mondo ma otimre mapiyo mondo mi wa geng’ chandruok ma lokruok kuom aluora mar dak kelo.
Tiyo kanyakla gi ji ma opogore opogore machalo deCOALonize kuom chenro kaka Save Lamu omiyo jogo ma ochung’ matek ne weche mag aluora dak dhano sani dwaro ni ji owe tiyo gi gik ma golo iro maketho aluora mar dak dhano, ma nyocha ochungo wach gero kambi moro matiyo gi makaa kidi e aluora ma Lamu e dho nam chumbi ma Kenya ma UNESCO oyango.
Gik machalo kama owinjore otimre e piny mangima mondo obed kaka taya kuom giko ma medo kelo chandruok e aluora mar dak dhano.
Ok owinjore wayie ni mondo oti kodwa gi kembe madongo ma dwaro uso modhi gi – Big Oil - to onego warangi yoo manyien ma nyalo kelo ber kuom dongruok mar ngima dhano ka wajiwo gedo mag gig ma ok kee yamo marach e piny.
Dhano sani nigi tamu e piny mangima ma dwaro ni ji obed e achiel mar neno ni gik ma timore e piny gin gik ma kelo konyruok ne dhano e piny mangima kar timo mana gik ma konyo kembe madongo madwaro mana loso pesa ne gin giwegi.
Gik machalo keto singruok mar neno ni gik ma golo iro mang’eny owe tigo e piny en gima ber ma obiro saa ma owinjore kendo gima dwarore mondo piny obed ma onge gik ma golo iro.
En gima ber ni jogo ma idhialo gi Nobel Prize e piny mangima kachiel gi jo ma osomo weche nonro mar ngima dhano, ne ose chako tiyo kanyakla ka ne pok bura maduong ma oriwo piny mangima ma nyocha ker ma America Joe Biden oluongo mondo owuoye weche mag aluora mar dhano mondo warit piny ma wadakie.
Dhi nyime gi gik ma golo iro mochido keto piny bedo marach ma miyo ngima dhano bedo e kind akuru gi asumbi – manyiso ni ngima wa ni kama rach!
To ma timore ka wan gi gik mang’eny ma kelo teko ma nyalo miyo wadg maber e piny wa mar Africa ka kendo wan gi thuolo mondo mi wawe yoo matero wa kama olil ka warwako yoo manyien ma oger kuom gik ma chiwo teko e yoo maler.
Rieny chieng’ kende sani nyalo miyo piny ngima taya ma dwarore ka oti kode e yoo maber, nikech ose lieki ni teko chieng ma chopo e piny e higa achiel oromo miyowa sitima kuom higni 7,000 bende nyalo chopo higni 8,000 kaluwore gi kaka watiyo gi stima sani.
Kuom mano, gima dwarore en keto chuny kod telo maber.
Jotend piny mangima nigi teko mar loch kendo teko mar neno ni gitimo gigo madwarore mar neno ni gi kedo gi wach mar ketho aluora mar piny ma sani chandowa.
Sani e saa mar chungo medruok mar gero gigo ma golo iro, ka waketo mwanduwa e yoo ma nyalo kelo pogruok e ngima dhano mondo mi wa ne ni ji duto nigi kaka ginyalo tiyo gi gigo ma chiwo stima ma onge iro e Africa mangima.
Sani e saa ma pinje ma ose dongore owinjore oket e mwandu gi kama dwarore ka gitomo gigo ma ne gise wacho ni gibiro timo ka gi golo omuom ma ok tin ne kwan pesa mar jo America maromo dola 100,000,000,000 e higa mondo okony e yore mag kedo gi gigo ma kelo lokruok e aluora mar dak dhano e pinje ma pod ni chien e weche mag dongruok.
Ka koro iwacho adieri, Afrika golo atamalo 4 mar iro mochido e piny mangima.
Wase neno ka piny mangima golo mwandu mar kedo gi tuo mar korona.
Ne waneno ka piny mangima ne otiyo kanyakla e keto chik matamo pije tiyo gi gige lweny manyalo nego ji mageny e piny – Neclear Weapons.
Ochopo mondo piny mangima oket winjruok machielo manyalo konyo loro wach mar tiyo gi gik ma golo iro mangeny e piny ma ok ber gi ngima dhano.
Sani koro gik moko itimo e yor mbuyi ma ka ok inyal to tich biro bedo matek ni!
Nyocha apo ka arodhno gi picha moro ma nyiso kaka ji yande riedo e laini mabor oko mar od solo osur ma iluongo ni Times Towers, Nairobi, ka girito mondo gi chiw duoko mag gi mar chulo osuru.
Kata obedo ni picha no onge gi tarik, onyalo bedo higni ma machon ka ne bad Piny Owacho ma solo osuru – Kenya Revenue Authority (KRA) ne pok oketo timo tije gi e yor mbuyi.
Laini ma bor ni ne nyalo nyiso gik moko ariyo:
Ne onyalo bedo odiechieng’ ma ogik or ndalo matin ka due mar Auchiel pok orumo ma owinjore obedi ni ngato ka ngato ooro e duoko ne mar chulo osuru e hik sirikal ma rumo e dwe mar Auchiel no.
Gima ne aneno e picha no ne okawa gi wuoro; ang’o ma de otimore ka de bed ni ooro duoko mar solo osuru pod ne itero gi ji ma ok e yoo mbuyi ahinya sani ma idwaro ni ji kik rom mang’eny nikech wach tuo mar Corona?
Iparo ni ma ne nyalo miyo jo sol osuru kone gi ni mondo ipang laini bang’ grup ka grup ka gi ooro ripot osuru gi?
Iparo ni timo kamano de obedo ma onge rach ma nyalo wuoke kuom jo sol osuru kachiel gi jo tich mar KRA?
Gima duong’ en ni ooro duoko mar solo osuru sani itimo gi e yor mbuyi (internet) ka okale chenro ma KRA luongo ni iTax system.
iTax en chenro ma ngato timo gimoro amora kende. Ma miyo jo sol osuru timo weche mag chiwo duoko kaka ng'ato osolo osuru machalo – dwaro namba ma ichiwo gi KRA – PIN, chulo osuru, neno ni ikano weche ni mag solo osuru maber, dwaro barua ma nyiso ni ise bedo ka ichulo osuru maber, kwayo mondo oweni chulo osuru gi mamoko.
Sani jo sol osuru nyalo timo magi duto ka gin e ute gi kata e ofis ma ok gidhi ka KRA.
Yoo ma ichiwo go duoko mar chulo osuru - iTax system sani koro ber ahinya sama koro ji chiwo duoko mag gi mar chulo osuru e higa 2020.
Omiyo ji ok rom pile kaka chon ma konyo e yor duoko tuo mar Corona piny.
Jatend kambi mar Safaricom Peter Ndegwa sani koro nigi mich mar 2020 Global Mobile (GLOMO) Award ma omi Safaricom koa kuom riwruok mar piny mangima mar simbe ong'we yamo ma iluongo gi dho ngere ni Global Systems for Mobile Communications Associations (GSMA) ma puoyo tich maber ma Safaricom ose timo e tedruok mar ogwe yamo.
Safaricom koro nyalo tiyo e piny Ethopia ka piny no nyocha omiyo riwruok mar kembe ong'we yamo barua ma oyiene gi tich e piny no ka otel negi kod kambi man Kenya ma iluongo ni telco.
Ma omiyo kambi mar Safaricom no thuolo mar yaro bade nyaka Ethopia ma biro miyo omed dongruok nikech Ethopia nigi kwan mar ji maromo tara gana 112,000,000.
Ma otimore bang’ Piny Owacho ma Ethopia nyocha oneno ni gichiw barua mar ariyo mar medo keyo ongwe yamo e piny no ne riwruok mar kembe mag ogwe yamo ma achiel kuom gi en Safaricom kanyakla gi kembe mane onyuole - Vodacom Group mar South Africa kod Vodafone Group man UK.
Migawo ma ochung'ne weche omuom e Ethopia kod bad sirikand no ma ochung ne weche mag tudruok e yor mbuyi nyo orwako gi mor chiwo barua mar tich ne riwruok machielo manyien ma olosi gi kembe ong'we yamo ma giluongo ni Global Partnership for Ethiopia ma otingo Safaricom (Kenya), Vodafone Group (UK), Vodacom Group (South Africa), DCD Group (UK) kod Sumitomo Corporation (Japan) ka achiel gi Development Finance Cooperation (DFC) kawuono.” Ma nyo owachi gi minista mar pesa e piny Ethopia e barua ma burua ma nyo kete koke.
Kaluwore gi ler ma jo dongo matiyo e sirikal ochiwo ne jo fwap weche, riwruok mar kembe ma sani dwa chako tich Ethopia ne oket tara gana 85,000,000,000 mondo mi giyud burua mar tich.
MTN International ma en kambi man gi bede ne e pinje ma opogore opogore ka oriwe lwedo gi China nyocha ogolo kwan maromo gi pesa jo America (dollar) million mia auchil.
Jog ma oriwore gi Safaricom nyocha oketo singo mar golo kendo kwan maromo pesa jo Kenya 800,000,000.
“Global Partnership for Ethopia en winjruok mar kembe ma ongere mag ogwe yamo m sani nigi jo ngiepo ma romo million 75 (75,000,000,000) e piny mangima; gin kembe ma temo mondo oyaw kunde ma ginyalo ndiko ji tich ka gikonyo e yor dongruok e piny kuom kelo yore manyien mag timo tich.” Ma nyo owachi gi jatelo mar bad sirikal mangiyo yore tudruok e piny Ethopia (Ethiopia Communications Authority (ECA) Migosi Balcha Reba.
“Bende amor ni winjruok mar jo sim ogwe yamo no biro kelo e piny Ethopia kwan maromo pesa jo America million 8 (8,000,000,000) e higni 10 ma biro.”
Ngato bedo gi gima iketo e sime (3-G Sim Card) ka ose ngiewe e duka mar Ethio-Telecom man Addis Ababa, Ethiopia.
Neno mar ECA mondo omi winjruok mar kembe mag ogwe yamo burua mar tich timore kapok dwe achiel orumo nyaka ne bad sirikal no yudi kwayo ariyo mar chiwo barua mar tich e bwo chik mane giketo manyien no.
Yudo barua mar tich Ethopia kono omiyo Safaricom sani kor ni nyime ne kekbe mogo ma gi pimore e chiro machalo MTN ma bende dwaro burua machal kamano kachiel gi kambi mar sirikal ma Ethopia ma iluongo ni Ethio Telecom.
“Keto kwan maromo pesa jo America million 8 (800,000,000) biro bedo pesa ma okongo biro Ethopia dichiel ma oa oko kuom jogo ma dwa timo ohala e Ethopia nyaka sirikand Ethopia chakre.” Ja tend sirikand Ethopia – Prime Minister – Abiy Ahmed nyo owacho kamano.
Dwaro wa mar neno ni Ethopia obedo gi tudruok masani mar yor mbuyi dhi nyime maber.
Kembe mag ogwe yamo matiyo e piny magima ose bet ka rito gi geno mondo piny Ethopia oyaw thuolo ne jo go ohala e yor ogwe yamo mane ochalkore higni adek ma ose kalo kane bura mar jotend migepe owinjore ni sirikal owe jomoko ongiew kaka ginyalo bedo jo kanyono e kambi sirikal miluongo ni Ethio Telecom kendo chiwo barupe ariyo ne joma dwa timo ohala mag weche tudruok.
Kar dwe mar Achiel 2021, Ethio Telecom ne nigi jo ngiepo maromo 50.7 million ka oriw gi 23.5 million ma tiyo gi sime kod joma tiyo gi yor mbuyi (internet) maromo 309,000 kod joma tiyo gi yore mamoko makwan gi romo 981,000.
Ka ne gi luongo kembe mondo oor kwayo gi mar goyo ohala e piny Ethopia e yore manyien mar tudruok, ECA ne owacho ni kembe ma goyo ohala machal kamano nyaka nyis ni gin gi lony maber kod pesa malongo ma nyalo miyo gi timo tich maber ma oromo gi barua ma ibiro migi.
“Kuom barua ma ibiro migi no, weg kembe go biro bedo gi thuolo mar timo tiche ma opogore opogore ma tiyo gi waya kod ma ok ti gi waya ei Ethiopia, manyalo bedo gi tudruok jok man oko mar Ethiopia,” Bad piny owacho ne ondiko kamano e sama ne gi luongo ji mondo oor kwayo gi.
Jogo ma okalo maber biro mi barua mar tich mar higni 15, ka tin, ma inyalo bed negi.
Machielo, jogo ma omi barua mar tich go biro bedo gi thuolo mar yudo gik duto ma gidwaro ma biro miyo gi yot mar tich maber.
Safaricom ne owacho mokongo ni gidwa donje e chiro mar Ethiopia e higa mar 2017; kata kamano, temo mar donje e chiro no kende owuon ma onge joma gimakore go ok ose bet mayot kuom hig ni agwen ma ose kalo.
Winjruok mar kembe go biro miyo gi thuolo mar tiyo gi mwandu gi ma gin go kuonde masani gi tiye machalo kaka gik ma gi uso ma ose dhi maber e chiro ma Kenya.
Kaluwore gi chal mar Safaricom kaka ondiki e repod gi mar higa ma Tarik 31.12.2020, kambino ne oyudo milionde 289 (289 billion) mane gi loso e MPESA ma itiyo e piny mangima; ma ne en medruok mar tara gana 164.7 (billion) kuom pesa mane gi yudo e higa 2019.
MPESA Global ne oloso bang’ lokruok mane obede ka Safaricom kod Vodacom ne koro okawe kaka mar gi.
Joma omaki go wachore ni ne osingo ne rowere ma dwaro tich ni gi biro yudo negi tiche kuonde ma opogore opogore machalo – ka obila (National Police Service), ka okwach kich (National Intelligence Service (NIS), joma golo gik moko e dho nam (Kenya Ports Authority (KPA), kod bede sirikal ma moko.
Okwach kich ma Nairobi sani dwaro ja ditto moro ma tiyo gi joka jela ma chilo mieno e wach pesa maromo miliion 200 (200,000,000) e wach mar wuondo ji ni omanyo negi tije
Ji ariyo ma ichich go ni nyocha otimo gima kama ose maki kendo sani konyo okach kich gi nono wach no maber.
Jatelo ma tiyo ka Jela no iwacho ni ne okawo masowa gir joma ng’eny ma manyo tije ka onyiso gi ni obiro yudo negi tich e piny owacho (sirikal).
Jatend bad sirikal ma nono weche mag mibadhi e piny Kenya (DCI) Migosi George Kinoti nyocha owacho ni ja ditto ma tiyo e bad sirikal mar twech (jela) ne ose bed ka mayoyo ji pesa e yor miriambo kuom dweche 10 ma okalo.
Chieng tich Abich, polise ma oa e ofis maduong mar DCI ne odhi apoya e dala mar achich no man Nairobi ma ne giyudo barupe mang’eny mag miriambo moluong go ji e tiche ma opogore opogore.
Polis bende ne oyudo e od achich no dollar mar jo America ma ok adieri maromo million ariyo gi mia agwen. Ksh 2.4 million.
Kinoti ne owacho ni wach mar wuondo ji e yor manyo tich no ne nitie jomoko bende mane tiyo gi achich maduong no mane oriwo nyaka jariemb mitoka.
Wachore ni ja riambo no ne okawo pesa maromo million 5 kod mia 7 (5.7 Million) kuom joma dwaro tich mane idwaro ni ochul pesa mar manyo tich mane bedo e kind alufu 300,000 gi alufu 400,000.
Achich go wachore ni ne osingo ne joma dwaro tich go mar yudo tich gi jo polis - National Police Service, jo okach kich - National Intelligence Service (NIS), kod joma tiyo e dho nam - Ports Authority (KPA).
Kinoti nyocha owacho ni ngama ne gi mayo no ne en mama moro ma odak Kiambu.
Ne owacho ni ne omaye alufu mia aboro (800,000) kane osing’ ne ni obiro ndik ne yowuote adek ibiro yud negi tiche ka National Health Insurance Fund, Nairobi Metropolitan Services and the Kenya Ports Authority.
Mama no ne otero wach no ka polis ka koro jok mane konye no ok mak simbe, ka giwacho ni tije ma nyocha yawuote owinjore odhiye go koro ok nyal tomore nikech wach mar corona.
Kinoti ne owacho ni Mama no ne ondiko ripot gi polis dwe mar Achiel 2021 mane nonro mar wach no ne ochakore.
Joma moko maromo ji 60 ma bende ne ochulo pesa mang’eny mondo oyud tich, ne omi kiach ka ne oter gi e pao ndege ma Jomo Kenyatta International Airport mondo gine kama gidhi tiye.
Seche mane gidhi kanyo, dhano ma kwan gi ne nyalo romo 60 ne owuoth go e pao ndege ka inyiso gi ni kanyo e kama gi thi tiye.
Ne owuo kodi gi ngat ma ne owach negi ni ne tiyo kama indiko e ji e pao ndege kanyo.
Bang'e ne okone gi ni mondo gi dhiye e tich Tarik 18 dwe mar Adek 2021.
Kata kamano, mano e saa mogik mane gi winjo e wach ma oa kuom jalo mane konyo gi manyo tich.
Jogo mane chuny go ongawore go ose bed ka biro e ofiswa ma dunong’ ndiko ripot kaka ne owuond gi marach. Kinoti ne owacho kamano e yor mbuyi mar Twitter.
Chieng’ moro gi okinyi higi abich ma okalo, ka en gi shilling 500 kende, ja hig ni 29 Nelson Mandela ne odhi e wuoth mar ngiyo yor rwakruok.
Ne en wendo e dala mar Nairobi to ne omor mar temo hape.
Ne omiyo lwetene kendo kaka ja South Africa mane ochake, ne ochako timo gima ne pok otimo e ngima ne, ka en gi yie kod chir.
Mandela ne odhi Kikomba ma ongiwo wuoch tielo ariyo mar shilling 250 moro ka moro.
Kane oduogo e dier town mar Nairobi kama ji timo e ohala, ne ouso wuoch nego shilling 4,500 wuoche achiel.
Ne ose dak mana Nairobi higni ariyo to nenore ni ne ose yudo tich ma onyalo timo mar konyruok.
Ne ogik tieko tiegruok mare mar somo ngiewo gik ma itiyo e ofisi kama isome weche mag ohala - Kenya Institute of Management.
Ouso wuoch gi ne omiyo ochako maber, gima nenore.
Ka en gi ilo nikech ohala ma oyudo e wi wuoche ka wuoche kuom wuoch ariyo mane ouso go, ne omedo ngiewo kendo uso wuoch mondo oyud pesa mar ohala.
E kinde mane ouso wuochi gi ema ne oyudo jo ngiepo ma penje kit lewni mane inyalo rwwak gi wuoch go ma owinjore kod gi maber.
Saa ne ochopo mar idho ngas dhi maloyo ma oloyo.
Mandela ne okawo thuolono ma odoje e twango welni.
E seche gi en gi kambi ma iluongo ni Logical Clothing, kama ji twang’e lewni ma nengo gi tek man e ot miluongo ni Eangle House, e wang’a yoo ma Kimathi street, Nairobi.
“Ma e gima ne adwaro chakre chon. Ne achako uso wuoch to ka ochopo higa 2017 nyaka sani to atwang’o lewni. Ne asomo weche mag ngiewo gik moko e school ma ikawe kos ma pok atiyo go nyaka sani. Dwacha mar neno ni adhi maber e tweng’o ema ose kela kama sani antiere ni.” Wuoyi matin ma ja ohala ni ne owacho kamano ka orwako law sut ma otwang’o kende.
Sude ne ma mano e gima otwang’o mang’eny, ouso e kind shilling alufu 13,500 kod 150,000.
Ka ngato dwaro sut, okawo juma ariyo mondo olos ne ma oter ne.
Kata Kamano, kaw ndalo ma okalo kanyo ka oyudo tich mang’eny.
“Moko kuom sude ma aloso kaw pesa mang’eny; sut ma auso shilling 65,000 kawa shilling 50,000 mondo alosi.”
Mandela, ma ng’eny ne loso mana sude mag kembe, arus, lewni mag nyasi, lep mon, lep mon mag arus, lewni matindo mag endni, ma bende uso wuoch kod sede, wacho ni gima duong ma ngama kuocho nyaka bed go en kar tich.
“Ji dwaro kama ngato tiye ma ginyalo bire mondo gi ne gima timore kendo gi wach gima gineno ka ok ber negi. Ma miyo gi bedo gi adieri gi tich ma itimo negi.”
Sani ondiko funde adek ma kuocho, ngat achiel ma tero lewni ne jo ng’iepo, ngat machielo ma loso kar tich; opango medo kar tich mondo obed maduong kaka ndalo dhi.
“Ne abiro Nairobi e higa 2014 kendo ndalo mane achako ohala ni, pod ne an wendo ka. Ne achako gi shilling 500. Ne en temo hap ngato; to aneno ka ber mondo atim mano! Chakre kanyo, sani koro ang’eyo ni anyalo timo gimoro amora ma aketo e chunya ni adwa timo.” Ja ohalo no ne owacho kamano.
“An gi wuoyi to ok adwar ni en be one chandruok mane akale.” Mandela wacho ni odhi maber nikech ong’iyo weche mag jo ng’iepo maber.
E kambi na, gima watemo timo maduong en neno ni waloso ne joma ng’iewo wa gik ma gidwaro e seche ma idwaro giye kendo loso gi maber kaka dwarore.
An atemo mondo atim gima moro ja ng’iepo; ma ema miyo gi kelo na jo ng’iepo ma moko
Jo ng’iepo ma odhi ka mor biro lando tim maber no ne ng'at machielo ma nyalo ng'iepo; ma miyo ibedo gi ji mang’eny ma dwaro ni iti negi.
Wa uso lewni ma beyo; ok wang’i pichni man e buk mondo omed wa rieko mar tweng’o.
Ok kaka jo tweng’o ma moko, en ngama odan’g gi weche mag pesa mag joma ng’iewe.
Ngero mantie e Kenya en ni mondo ngato yud gima odwaro, nyaka eket jatweng’o ka-gi-ka kendo nyaka ibed ni gige lweny ma nyalo buge maber; ka ok kamano, ja twengo ok bi tieko loso ni nanga.
“E twengo ka dwaro mondo ngato obed man gi luor. Jo tweng’o miya pesa chon, omiyo ka ngato onge luor maber, ibiro tyo gi pesa kata giko ne to ok ibi loso nanga marum e sama idware.”
Kuom jotelo ma Mandela ose twengo negi gin kaka Jetend Piny Owacho ma Migori Okoth Obado, ja od bura maduong ma Uriri Mike Ogola, Jatelo mar CIC insurance Jack Kionga, Natalie Mukundane ma en jatend joma tindo man Africa, King Kaka kod jogene duto kod MCAs – jo chung mag kor ng’wenge mang’eny.
Gik ma seche moko chune ni nyaka kor one kaka otimo en loso gi jong’iepo ma tich gi tek; kata kamano, ose puonjore kaka onyalo wuoyo kod gi.
Seche moko aromo gi jo ng’iepo ma ok dwar chudo.
Moko kuom gi wacho kunde moko ok olosore maber ma ok mor gi ma koro miyo ok gidwar chudo.
Kata kamano, wawuoyo awuoyo ma wa winjre maber.
Ngat ma more en Pauley III, ma ongere kaka ja mwandu; ma tweng’o New York ma Mandela wuoyo kuome kaka chal ma Nyasaye omiyo rieko kendo ngat maler.
Bende nitie ndalo mane ose dwaro ni owe gima otimo?
E higa 2018, weche ne ok dhi maber ahinya ma chunya ne ogombo ni mondo adog dalawa Uriri.
Anyalo paro ni ne aketo picha mar wuoda e mbuyi e ndalo no.
Ngat moro ma ja korwa ne ooro na ote e yor sime, ka onyisa ni an ngat ma ji mang’eny oluoro ma miyo gi chuny mar tiyo matek e piny ka.
Opoya nono ne apoka abedo gi chuny ma otegno, nikech ngato ne onyisa ni an ema ginena kaka ngat ma dhi maber ma gi dwaro ni mondo gi chal go.
Ngat mane ma ji nigi geno kuome ma piny tamo wang’e ma we gima otimo ma dhi dala?
Ne owacho ni bange ne ofwenyo ni nitie ji mang’eny ma mor gi tich ma otimo, omiyo weyo tich ne biro bedo gima rach ok ne en kende to ne biro nego chuny ji ng’eny.
Kuom mano, ne aneno ni adhi mana nyime gi tija e Nairobi.
Sirikal ma Ethopia ose omiyo Safaricom, Kenya kod Sumitomo, Japan barua mar tich. Brook Taye, Ja ngat rieko ma tiyo e Migawo mar Pesa, nyocha owacho chieng’ Nyongesa.
Bedo achiel mar kembe ma oriwo kambi ma duong mane Safaricom ochaki ka oa kuome Vadacom kanyakla gi Vodafone kod kambi machielo ma iluongo ni British Development Finance Agency CDC Group nyocha ochulo mondo gi yud barua no kwan pesa maromo pesa Kenya shilling 91.9 billion. Brook ne owacho kamano.
Ne giweyo MTN International - Mauritius, ma en bad MTN Group ma South Africa mane oyie chulo pesa maromo gi Kenya millionde 64.9 (billion) ne tijno.
Kembe ariyo go ema ne ooro kwayo gi ne tich mane ni Ethopia no.
Kembe ochiko ne onyiso gombo mar yudo tich no.
Kembe go ne gin - Orange, Snail Mobile, Etisalat, Axian, Telkom SA, Saudi Telecom Company, Electromecha International Projects, Kandu Global Communications kod Liquid Telecom.
Kembe ochiko go ne oweyo manyo tijno bange ka giwacho ni ne onge ler maber kuom chiwo tijno kendo pesa mane Ethopia dwaro bende ne ng’eny.
Kuom gigo mane dwarore, sirikal ne dwaro ni kembe go obed gi chenro mar gero gik mane gibiro tiyo go e piny no kaka kuonde ma bocho mane gibiro kete gige gi mag tich.
Ethopia ma en piny mar ariyo man gi ji mang’eny e Africa mangima nigi geno ni yawo chiro maduong mar ariyo e piny mangima e yore mag weche mbuyi biro miyo ji tije mang’eny ma itimo e yor mbuyi.
Kuom chudo mar yudo barua mar tich, riwruok mar kembe go nigi chenro mar keto alufu gadhi marom gi pesa Kenya 919.7 Milionde (billion) e gero kuonde tich gi gik mamoko – Brook ne owacho – ka omedo ni wach ni biro miyo ji tije ma biro chakre 1 nyaka million 1 gi nus – (1.5 million).
Kata obedo ni kembe ariyo go ibiro mi baruape mag tich, ok bi yienegi mondo gitim ohala mar oro pesa gi yoo ongwe yamo – sime (mobile phone) machalo MPESA, Jotend sirikal ma Ethopia nyocha owacho kamano higa ma okalo.
Kembe go biro chako gi 4G mar sime.
Ma chiengni, wabiro luongo kembe mondo oor kwayo yudo barua mar timo tije ma odong’. Balcha Reba, jatelo maduong ka Ethopia Communications Authority.
Balcha ne owacho ni pesa mane MTN dwaro chulo ne ni piny.
Kunde ohala mane dhi nyime maber gi uso nikech joma ne ngiewo gige ne gin joma donjo mana kama gitiye kata joma ne iywayo gi gik ma olier e dirisa sani koro ok dhi maber nikech wach mar tuo mar Corona.
En gima ber ni biro mar gik ma ji sani tiyo machalo internet kata sime, ngiewo gik moko e yor sime kata ka ingiyo e internet ema koro jo ohala mang’eny tiyo go.
Mondo kik ngato yud Corona, jo Kenya mang’eny koro sani ngiepo mana gi sime kendo gik moko ikelo negi nyaka dho ote gi.
“Kaka ji ngiewo gik moko kor olokore bang’ biro mar Corona, chon ne ji oluor ng’iepo gi yor sime kata e internet.” Brenda Mugambi, ma timo ohala e internet ne owacho kamano
Owacho ni jo ngiepo ne oluor ni ginyalo wito pesa – ka gi wuoro ni bende en gima yot mondo ngato ongiew nanga e yor mbuyi kata internet.
“Ma en gima ne omiyo ohanda odhi marach.” Nyadendi Mugambi wacho kamano.
Ngama uso lewni, ma uso gigene e yor mbuyi, e kambine ma iluongo ni Starsjoaillere, ne ochako ohande e higa 2015.
Kane chike mag Corona odok chien matin e Kenya, ne aneno pogruok kendo. Aparo ni ma ne otimore nikech ji koro ne nyalo wuotho oko kendo. Dwaro mar ngiewo gik moko ne obedore.” Ne owacho kamano.
Mar ariyo, ji mangeny sani tiyo e odi.
Timo gik moko e yor mbuyi kata gi sime, Mugambi wacho, sani omiyo joma ngi’ewo gige yoo mayot nikech koro ok ochuno ni nyaka gidhi ire, to ooro negi gima gidwaro e kuonde ma gin tie.
Owacho ni ka opimo kaka ohala mare ose bet: "Ohala ne ber ber dire mane Corona ne pok obiro; bang’e Corona ohala ok ose bet maber ahinya.”
Ne jo ng’iepo ng’eny ka ne Covid pok obiro. “Sani ng’eny joma nyocha ng’iewo kuomwa nyocha owito tijegi; moko kuom gi ne ongad misach gi ma omiyo nwengo marwa ok ber sani.”
“Starsjoaillere temo neno ni joma ng’oepo kuom gi mor ka gi wuoyo kod gi kaka dwarore kendo ooro negi gik ma gidwaro mapiyo.” Mugambi omedo wacho.
Mana kaka ohala mamoko ma bende itimo e yor mbuyi, jogo ma timo ohala e yor mbuyi – online businesss – bende nigi gik ma chando gi.
Wan gi joma pok ong’iyo gi gik ma itimoe yoo mbuyi – online business. Jo mamoko bende penjo ka ohala ma watimo en adieri nikech wa onge gi kama watime ohala ma inyalo yudwa.", Mugambi wacho kamano.
Joma ng’eny bende onge gi simbe mag tudruok e yor mbuyi - internet. Kuom mano, ok ginyal chopo kuom ji mang’eny manyalo ng’iewo gige gi.
Dwaro mar Mugambi ni mondo otim ohala gi mon masani ne omiyo ochako kambi mar timo ohala.
Owacho kama, “Ne aneno ka nitie kit ohala ma anyalo timo; kata kamano, ne en gima tek mondo ayud duka ma nengo ne yot kendo man kama ber mane nyalo moro mon masani."
E higa mar 2019, nyathi skul mane somo weche mag nonro ne ochako duka ma iuse e mbuyi – online shop ma iluongo ni Thift With Dola mane ochako gi shilling 3,000.
Viola Dola en achiel kuom jogo ma uso lewni e mbuyi – online.
Oluoki, ogo pas, oban mondo mi bethe gi onen maber, okete moo ma ng’we ng’ar ka dwarore; mano ema kelo pogruok kuom lep Mitumba miuso e duka kod mago ma iuso e yor mbuyi.
Ka ogol gi kamoro achiel, pok mantiere en kaka ichopo kuom ja ng’iepo.
Dukana uso long' mag tich, longe mine, longe mag kaki, lewni mag tugo, yendni mag nam, lewni ma irwako malo kod koti mag chuo.
Ne owacho ni timo ohala gi sime ne oneno ka ber nikech ne onge gi sa ma onyalo timogo ohala ma dwaro bedo machieng ni kuom mano ne ok oneno gima omiyo onego ochul pesa mar duka ma iuse.
Dola winjo maber ka oringo manyo gik manyien mondo oket e dukane. “Adhi e chiro okinyi mang’ich mondo ayud lweni mabeyo ne jogo ma ng’iewa.”
“Adhi e ot, aluokogi, agoyo gi pas, aketo gik ma miyo ginenore maber kato akete e kara mar uso mar Istagram.” Owacho kamano.
Jumbe mokuongo bang’ donjo Corona ne obedo matek nikech lewni ma ose rwaki ok ne oyie negi donjo Kenya ka.
“Ji ne ok ng’iew lewni nikech ne gitiyo ka gin e ot.” Jok mang’eny mane ng’iewe ne gin nyithi skul wetene.
“Uso ne ber diere mane Corona pok odonjo; ne adhi uso e yor mbuyi sama ne Corona obiro kendo ma ne koro miya ji maber ma ng’iewa. Uso ‘online’ ne atimo mondo ane kaka ne anyalo konyora.”
Dola nyalo ngeyo ka jogo ma ng’iewo lepe mor kaluwore gi duko ma oyudo kuom gi. Kata kamano, uso maber to dwaro mana yawo duka ma ji nyalo pimo e lewni ka oromogi.
“Jomoko ok ongeyo lewni ma romogi maber, omiyo ok ginyal ng’iewo e yor mbuyi.” Owacho kamano.
Nonro mane otim gi joka Kenya National Bureau of Statistics ma kaw kwan mar dhano kod Communication Authority of Kenya ne oyudo ni 39 kuom 100 timo ohala e yor mbuyi kod sime.
Martha Nyambeki japur mar rabolo kayo – Nyambiria, e ngweng’ mar Nyamira tarik 8 Dwe mar Agwen 2019.
Chieng’ ngeso mar Dwe mar Apar gi Ariyo tarik 12, 2002 ne an achiel kuom jogo mane okawo Eastlands chakre Paw Ndege ma Jomo Kenyatta International Airport, chung town kod Uhuru Park.
Ne nitie lokruok e telo mar kenya.
Ker masani ne jachung’ mar riwruok mar siasa matiyo.
Jatend joma ne ochung’ kode ne ohinyore e wanga yoo dala moko ma okalo kendo ne oter loka UK yudo thieth.
Kendo ne oduogo dala mar goyo kura mane biro tieko higni 40 ma riwruok mar siasa mane okelo loch e Kenya ose tiyo go.
E seche go, onge ngama ne chunye otho ni jatend joma pinge ne ohinyore nikech ne nitie jogo mane tiyo kode mane loso yore duto.
Gima duong’ chieng’ no en romo mane ji dhi bedogo Ohuru Park go odhiambo.
Gima omiyo andiko en gima ne jalup jotend jo opposition ma ose nindo Wamwala Kijana owacho chieng’ no.
Ka ne owuoyo, ne owacho weche gi: “Mondo jatelo ma lich lich ne onenre, nyaka ochung’ kuom goke jowete” ma nyiso ni nyaka konye gi jo-wetene.
Wach ni owuoyo kuom kaka nwengo piny chalo. Dongruok mar yuto mar piny ma iluongo ni Gross Domestic Product (GDP) en gima nyiso kaka gik moko itimo e piny e bwo jotelo mogik e piny.
Siasa ma rach ketho gik mangeny e piny ma nyalo miyo piny bed gi dongruok maber.
Kuom kaka Wamalwa ne neno, mondo yuto mar piny oke e piny maromre, mano dwarore ni chike ma oketi kod jotend siasa nyaka ng’i kuonde ma kelo mwandu ne piny kendo kaka gi romo mondo gi kony piny.
E sirikal ma sani tiyo, gigo ma oger ma dongo dongo machalo wang’ yore ema iwacho ni e gik madongo ma Piny Owacho otimo ma ibiro par go tich mar Ker Uhuru Kenyatta.
Kuom hawi marach, gima ngato otimo ma inyal pare go ka ose weyo tich ok en gero gik moko to en gima ji neno ni otimore e bede sirikal ma opogore opogore.
Gik ma nyiso dongruok mar piny nenore e dongruok mar gik ma oger, somo mar dhano, gik manyien ma sani itiyo go, mwandu ma nie loo, neno ni jopiny nigi duol kuom mwandu gi; kod neno ni piny okwe e yor siasa e gik ma miyo piny bedo gi dongruok kor ka yuto mare.
Kamachielo, pesa ma Piny Owacho tiyo e chulo gik ma ok kel bedruok kaka misara kod marupu ma imiyo jotich, siasa marach kod tungni mar piny, gik ma miyo ohala ok nyal timore maber kod keto ni gik moko duto gin mwandu mar jopiny miyo piny ok nyal dongre maber.
Ka magi e gik ma miyo piny dongore kendo nyalo tamo piny dongruok, ere kaka wanyalo keto e ratili mar pim, wach ma sani ji osiko ka wacho ni gedo mar wanga yore ema ibiro paro go jatelo ma tiyo sani ka oweyo tich?
Migepe duto dwarore ahinya kar gi kendgi kendo kanyakla.
Dongruok e gik ma igero oriwo masinde, gik ma itiyo go mag lwedo kod gedo mar udi ema miyo jotich medo tiyo matek.
Ok en gima nenore maber ni dongruok mar piny otenore mana e yor pur mar chiemo ma sani pod itimo gi gik machon ma nyaka nene!
Ma nyiso ni pinywa ok nyal tiyo gi gik ma sani mana mondo mi gi hiny kata gichand jotich.
Sama sirkal kwano dhano kaka mwandu, gikwano gik ma ng'atno nigo monyalo tiyogo e kelo dongruok ne piny. Gigo oriwo sombe, ngima mar dende, kod nyalo mamoko ma en go ma ok nenre gioko.
Somo manyalo konyo e dongruok e yore yuto mag piny oriwo somo mar skul, kod puonjruok ma ng'ato yudo oko mar skul.
